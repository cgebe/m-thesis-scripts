10.
Finanční nástroj pro životní prostředí (LIFE+) (hlasování)
6.
Omezení uvádění na trh a používání perfluoroktansulfonátů (hlasování)
8.
Osvobození zboží dováženého osobami cestujícími z třetích zemí od daně z přidané hodnoty a spotřební daně (hlasování)
1.
Služby na vnitřním trhu (hlasování)
Se cierra el turno de votaciones.
Ukončení zasedání
(Zasedání skončilo ve 23:30)
5.
Oprava článku 139 jednacího řádu - Přechodné ustanovení o jazycích (hlasování)
Zahájení zasedání
(Se abre la sesión a las 9.05 horas)
Podepisování aktů přijatých postupem spolurozhodování: viz zápis
Hlasování
3.
Akční plán EU týkající se nezákonného, nehlášeného a neregulovaného rybolovu (hlasování)
8.
Reforma společné organizace trhu s vínem (hlasování)
Texty smluv dodané Radou: viz zápis
Schválení zápisu z předchozího zasedání: viz zápis
Předložení dokumentů: viz zápis
Rozpravy o případech porušování lidských práv, demokracie a právního státu (rozprava)
Písemná prohlášení (předložení): viz zápis
Texty smluv dodané Radou: viz zápis
13.
Víceletý plán pro populace tresky obecné v Baltském moři a jejich využívání rybolovem (hlasování)
- Informe: Chmielewski
Předložení dokumentů: viz zápis
Zahájení zasedání
(Die Sitzung wird um 9.05 Uhr eröffnet)
2.
Integrovaná prevence a omezování znečištění (kodifikovaná verze) (hlasování)
- Rapport Wallis
9.
O pokroku jednání týkajících se rámcového rozhodnutí o boji proti rasismu a xenofobii (hlasování)
- Relazione: Roure
19.
Přistoupení Bulharska a Rumunska k Úmluvě o vzájemné pomoci v trestních věcech (hlasování)
Report: Genowefa Grabowska
6.
Vozidla s ukončenou životností (prováděcí pravomoci svěřené Komisi) (hlasování)
- Informe: Florenz
14.
Demokratická kontrola v rámci nástroje pro spolupráci a rozvoj (hlasování)
- Entschließungsantrag
Prohlášení předsednictví
Všichni jste si svou dovolenou zasloužili.
Vypadáte odpočatě a doufám, že se těšíte na návrat k práci, kterou je třeba vykonat v oblasti evropských záležitostí.
Bohužel však budu muset začít smutnou zprávou.
Po našem posledním setkání jsme se s hlubokým zármutkem rozloučili se dvěma velkými Evropany, Gastonem Thornem a Raymondem Barreem, významnými muži, kteří obětovali své životy službě vlasti - jako vynikající premiér i jako komisař Evropské komise.
Gaston Thorn byl deset let (od roku 1959 do roku 1969) poslancem Evropského parlamentu.
V letech 1969 až 1974 byl ministrem zahraničních věcí Lucemburska a v letech 1974 až 1979 jeho premiérem.
Od roku 1981 až do roku 1985 vykonával funkci předsedy Evropské komise.
Pod jeho vedením projednalo Evropské společenství podmínky přistoupení Španělska a Portugalska, iniciovalo společnou politiku rybolovu a dospělo k vyřešení sporných otázek v oblasti rozpočtových zdrojů a příštího financování Společenství.
Raymond Barre byl v letech 1967 až 1973 místopředsedou Evropské komise a v letech 1976 až 1981 premiérem Francie.
Jako komisař pro hospodářské a finanční záležitosti předložil v letech 1969 a 1970 původní návrhy na vytvoření evropské hospodářské a měnové unie v rámci Barreho plánu.
Oba dva až do své smrti neúnavně pracovali na evropské integraci a významně a prakticky přispěli k podpoře tohoto procesu, realizovaného tehdy ve složitých podmínkách.
Na konci minulého týdne by své 100. narozeniny oslavil Altiero Spinelli.
Tento muž byl jedním z tvůrců současných evropských orgánů a deset let zastával funkci poslance Evropského parlamentu.
Po dobu sedmi let, až do jeho smrti v roce 1986, jsem měl skutečnou čest s ním spolupracovat.
Během desíti let ve funkci poslance Evropského parlamentu a zejména během výkonu funkce předsedy Výboru pro institucionální záležitosti hrál klíčovou úlohu při prosazování ambiciózního programu institucionální reformy.
Jeho návrh Smlouvy o založení Evropské unie, který Evropský parlament v roce 1984 přijal většinou hlasů, vytvořil základ pro mnoho dalších důležitých změn zavedených reformami podle smlouvy, včetně významného rozšíření legislativních pravomocí Evropského parlamentu.
Během letní přestávky jsme byli svědky mnoha přírodních katastrof: dramatických povodní ve Spojeném království, vln horkého počasí ve východním Středozemí a nedávných tragických požárů v Řecku.
Tyto události přinesly mnoha Evropanům velké utrpení.
V Řecku zemřelo na následky velkých požárů 60 lidí.
Je proto vhodné, aby se tato tragédie stala prvním důležitým bodem dnešního programu a jsem si jist, že budu hovořit za všechny členy tohoto orgánu, vyjádřím-li hluboké politování nad oběťmi těchto a jiných tragických událostí.
Vyjadřujeme soustrast i pozůstalým více než 500 obětí zemětřesení v Peru z 15. srpna, stejně jako tisícům lidí, kteří od našeho posledního setkání přišli o život při nesmyslných násilnostech v Iráku.
Trápení obrovského množství uprchlíků umírajících při pokusu přeplout na člunech Středozemní moře a Atlantický oceán s cílem dostat se do Evropské unie v nás také vyvolává smutek a obavy.
Povinností nás všech je najít cestu k tomu, aby se tyto tragédie již neopakovaly.
Žádám vás, abyste povstali a minutou ticha vzdali čest památce zesnulých.
(Přítomní povstali a zachovali minutu ticha.)
Ukončení zasedání
(Zasedání bylo ukončeno ve 21:45 hod.)
Opravy hlasování a sdělení o úmyslu hlasovat: viz zápis
(Zasedání bylo přerušeno ve 12.25 hod a obnoveno v 15.00 hod.)
Texty smluv dodané Radou: viz zápis
Pořad jednání příštího zasedání: viz zápis
2.
Přistoupení Bulharska a Rumunska k Úmluvě o právu rozhodném pro smluvní závazkové vztahy, otevřené k podpisu v Římě dne 19. června 1980 (hlasování)
- Zpráva: Cristian Dumitrescu
Texty smluv dodané Radou: viz zápis
Definice rámce pro ochranu půdy - Tematická strategie pro ochranu půdy (rozprava)
Dalším bodem je rozprava o:
zprávě, kterou předkládá paní Cristina Gutiérrez-Cortinesová jménem Výboru pro životní prostředí, veřejné zdraví a bezpečnost potravin o návrhu směrnice Evropského parlamentu a Rady o zřízení rámce pro ochranu půdy a o změně směrnice 2004/35/ES - C6-0307/2006 -, a
zprávě, kterou předkládá pan Vittorio Prodi jménem Výboru pro životní prostředí, veřejné zdraví a bezpečnost potravin o tematické strategii pro ochranu půdy.
(DE) Paní předsedající, nehlásil bych se znovu o slovo, kdyby se pan komisař ve svých závěrečných poznámkách nesnažil ze sebe udělat oběť.
Pane komisaři, musíte se smířit s tím, že se nacházíte na evropském fóru, jehož součástí je i zvláštní povinností být velmi opatrný na to, co říkáte, a to co jste uvedl v Il Messaggero bylo fakticky nesprávné.
Žádný orgán v Evropě nemá právo přijít do tábora, zeptat se nějaké osoby čím se živí a pak ji vyhostit, pokud okamžitě neodpoví.
To je zcela a naprosto nesprávně, vy jste to však takto uvedl v rozhovoru pro Il Messaggero, tak se nerozčilujte, když se to pak obrátí proti vám.
V každém případě, rozprava je ukončena.
Je mi líto, ale toto není možné.
Domnívala jsem se, že chcete přidat bod jednání.
Rozprava je ukončena.
Pokračujme. ...
Nesouhlasím s tímto příspěvkem.
K tomu se již nemůžeme vracet, domnívala jsem se, že pan Schulz chce přidat bod jednání.
Paní předsedající, dovolte mi začít tím, že poděkuji Evropskému parlamentu a zejména zpravodajům, paní Gutiérrez-Cortinesové a panu Prodimu, Výboru pro životní prostředí, veřejné zdraví a bezpečnost potravin a ostatním výborům za jejich příspěvky při prvním čtení.
Návrh Komise na tematickou strategii pro ochranu půdy vzešel z práce započaté roku 1998 na základě podnětu německého ministerstva životního prostředí.
Výsledkem dlouhých konzultací se zúčastněnými stranami a s členskými státy bylo uznání půdy jako cenného přírodního zdroje, jehož degradace v Evropě se stává problematickou.
Komise následně spolupracovala se zúčastněnými stranami, především s Parlamentem a Radou na tom, aby témata spojená s ochranou půdy byla lépe pochopena a aby v této oblasti bylo dosaženo shody.
Usnesení Parlamentu o sdělení o ochraně půdy z roku 2002 bylo důležitým doporučením Komisi ohledně toho, jakým směrem se zaměřit, aby v Evropě zajistila řádnou ochranu půdy.
Na základě závěrů schválených na Malorce roku 2002 požádala Evropská rada Komisi, aby vypracovala ucelenou a rozsáhlou strategii pro ochranu půdy, jež bude obsahovat všeobecné zásady, příslušné kvantitativní a kvalitativní cíle a harmonogram hodnocení plánovaných opatření.
Chtěl bych přejít ke konkrétnějším otázkám.
Považuji za velmi uspokojivé, že degradace půdy je uznána jako vážný problém, který je nutné vyřešit.
S ohledem například na současný značný zájem Parlamentu o dezertifikaci je důležité, abychom tady v Evropě otevřeně vyjádřili své odhodlání k boji proti příčinám tohoto problému jak v Evropě, tak ve světě.
Změna klimatu a jisté nevhodné způsoby hospodaření s půdou naši půdu ohrožují.
Určení rozsahu degradace a následné vyvinutí metod, jež zajistí udržitelné využívání půdy je přímým použitím přístupu založeného na znalostech, jehož si Parlament právem cení.
Tím bude zaručeno lépe zacílené úsilí a efektivnější využití zdrojů pro naše účely.
Podniky mají nárok očekávat, že členské státy budou právní předpisy uplatňovat jednotně.
V analýze posouzení vlivů na životní prostředí připravené Komisí se odhaduje, že v EU je potenciálně kontaminováno přibližně 3,5 milionu lokalit.
Z toho zhruba 15 % je kontaminováno určitě.
Je tedy životně důležité, aby podniky měly jistotu, že bude přijat podobný postup pro určování kontaminovaných lokalit, což jim umožní plánovat investice.
Musíme také mít na paměti, že mezi změnou klimatu a půdou je přímá souvislost.
Například dle nedávného výzkumného článku, jež uveřejnil spolehlivý mezinárodní vědecký časopis "Nature", bylo v posledních 25 letech pouze ve Spojeném království ročně vypuštěno 13 milionů tun CO2 z půdy do ovzduší, což je stejné množství jako by ročně vypustilo 5 milionů aut.
Také stojí za povšimnutí, že schopnost půdy vstřebat uhlík a proměnit jej na užitečný humus ještě není plně probádána.
V této souvislosti mi dovolte shrnout základní cíle opatření, které Komise navrhuje:
Za prvé, musí být vyvinuta vysoce flexibilní, soudržná a ucelená evropská politika ochrany půdy.
Vytvořením rámce pro udržitelné využívání půdy a přijetím opatření u zdroje zabrání tato politika další degradaci půdy a zachová její životně důležité funkce v oblasti sociální, environmentální a hospodářské.
Za druhé, je nutné shromáždit informace o stavu půdy v Evropě, abychom mohli činit politická rozhodnutí, jež budou založena znalostech, a soustředit své úsilí na místa, kde bude zjištěn nejvážnější stav degradace.
Za třetí, kde je to možné, by měla být degradovaná půda obnovena základě analýzy stavu půdy, kterou provedou členské státy.
Cílem obnovy by mělo být dosažení kvality půdy, která bude odpovídat alespoň současnému a zamýšlenému využívání půdy.
Za čtvrté, měla by být přijata minimální společná pravidla pro celou Evropu, aby byl mezi členskými státy zajištěn soudržný přístup v záležitostech ochrany půdy.
Tato společná pravidla napomohou transparentnosti a zabrání narušení vnitřního trhu.
Cílem strategie a směrnice je zahájit dlouhodobou politiku ochrany půdy, aby za pár let mohly členské státy v této oblasti dosáhnout značného pokroku.
Chtěl bych vás upozornit na jisté klíčové aspekty rámcové směrnice o ochraně půdy.
Zaprvé, dokument, který je výsledkem procesu spolurozhodování, musí být jednoznačný a musí poskytnout právní jistotu zúčastněným stranám dotčeným tímto legislativním postupem.
Musíme se vyhnout zavádění změn s právními mezerami, které by zbytečně omezily rozsah směrnice.
Zadruhé, návrh již obsahuje vysokou úroveň subsidiarity a flexibility.
Chápu, že jsou navrhovány jisté změny s cílem tuto úroveň ještě zvýšit.
Musíte si však být jisti, že tyto změny nezpůsobí potíže při uplatňování směrnice všemi členskými státy.
To platí zejména pro změny týkající se programů opatření v prioritních oblastech stanovených směrnicí.
Zatřetí, abychom dosáhli vysokého stupně ochrany životního prostředí, musíme se shodnout na soudržném přístupu, jež budou při určování kontaminovaných půd dodržovat všechny členské státy.
Navrhované zrušení přílohy II by nám zabránilo v dosažení cíle.
Na závěr chci uvést, že Komise bude od této chvíle sledovat vývoj průběhu rozpravy o svém návrhu v Radě a v Evropském parlamentu.
Podle toho poté určí svůj postoj.
zpravodajka. - (ES) Paní předsedající, než se vyjádřím k návrhu, o kterém se bude dnes ráno hlasovat, ráda bych poděkovala zpravodajům všech politických skupin a zejména chci poděkovat panu Sornosovi ze socialistické skupiny Evropského parlamentu a našemu příteli panu Prodimu, kteří pracovali skutečně bok po boku a obohatili směrnici, stejně jako skupina Zelených/Evropské svobodné aliance a mnoho dalších členů.
Dokument, o kterém se bude zítra hlasovat obsahuje několik změn, jež byly výsledkem dohody, byl tedy obohacen o příspěvky dalších politických stran.
Je z velké části založen na shodě, což je u politiky životního prostředí neobvyklé, mohly bychom se tudíž domnívat, že bude základem pro novou evropskou politiku a otevře nové možnosti.
Tento dokument je nesmírně inovativní, protože odpovídá novému přístupu k řešení směrnic.
Čelili jsme problému, že z 27 států jenom 9 má zvláštní právní předpisy na ochranu půdy, což je záležitost, jíž se v budoucnosti budeme muset znovu zabývat.
Evropa prošla asymetrickým vývojem a v současné době je v oblasti ochrany půdy mnoho států na velmi vysoké úrovni, zatímco jiné jsou na úrovni nízké.
Jak můžeme při tak velkých rozdílech dosáhnout politické shody a společné politiky?
To byl úkol, před kterým jsme stáli.
Jaké jsme našli řešeni?
V článku 249 Smlouvy o založení Evropských společenství stojí, že směrnice jsou společnými cíli a jejich provádění a uplatňování je možné ponechat na členských státech, a to jsme také udělali.
Články 1 a 2 byly posíleny až k článku 6, aby společné cíle byly jednoznačné.
Jinými slovy, stanovili jsme cíl.
Známe cíl, jehož potřebujeme dosáhnout a musíme uznat, že udržitelnost je proces, ve kterém jsou jasné cíle, jichž je třeba dosáhnout, ale ne všechny země mohou pracovat stejnou rychlostí.
Nemůžeme žádat, aby ti, kteří ještě nezačali, dělali to samé jako ostatní.
Žádáme tedy, aby provádění bylo ponecháno na členských státech, s co největším dodržením zásady subsidiarity, čímž zbavíme státy, kteří již pokroku dosáhly, obav, že se jejich oficiální opatření budou muset opakovat.
Není třeba, aby státy, které již mají v ochraně půdy jasno, dělaly vše znovu od začátku.
Tato flexibilní politika se týká i toho, že s ohledem na prostředí a podmínky musí být každému členskému státu povoleno dosáhnout shody se svými občany ohledně prováděni těchto politik.
Například tedy v článku 8 je zaručeno, že zemědělci mohou se svým členským státem uzavřít dohodu ohledně ochrany půdy, a ti, kteří tak již učinili, nebudou muset právní předpisy opakovat.
To znamená, ze musíme zajistit jasnou politiku zacházení s kontaminovanou půdou a zároveň je v tomto ohledu na prvním místě zdraví občanů spolu s cíli ochrany zdraví a zaručení transparentnosti při poskytování informací občanům; to je jasné.
Z jakého důvodu považuji existenci směrnice za důležitou, tváří v tvář těm, kteří ji nechtějí?
Dámy a pánové, je to důležité, protože musíme budovat Evropu založenou našich silných stránkách, je tedy třeba následovat ty země, jež dělají věci dobře.
Na druhou stranu, nevytvoříme-li právní předpis, následkem bude neurčitost a nejistota, a ty narušují oblasti trhu a zdraví.
Budujme Evropu na silných stránkách, ne na těch slabých.
To je cesta, kterou musíme vydat.
Kromě toho je zaručena zásada subsidiarity a je stanoveno, ze nemusí docházet ke zdvojování oficiálních opatření nebo právních předpisů.
Členským státům je dána odpovědnost za provádění a svoboda znamená odpovědnost.
V Evropě s 27 členskými státy se musíme naučit, ze politika životního prostředí se neprovádí skrze soudní systém.
Nemůžeme spoléhat pouze na to, ze ji budou uplatňovat žalobci a Soudní dvůr.
Musíme spoléhat na společnou politiku a na důvěru ve spolehlivost a schopnost členských států, že budou politiku provádět co nejlépe.
Proto jsme přihlíželi zejména k osvědčeným postupům.
Dalším inovativním aspektem této směrnice je to, že se poprvé zabývá změnou klimatu v souvislosti s půdou, tématy jako je odpovídající zacházení s půdou ohroženou povodněmi a potírání dezertifikace a eroze.
Je nutné si všimnout ještě jednoho aspektu - Evropa a její krajina je výsledkem lidské činnosti, byla vytvořena zemědělci a zahrádkáři, jako těmi, kteří do ní patří.
Musíme vzít v úvahu také to, že Evropa v budoucnosti musí být vytvořena svými občany a proto, opakuji, je nezbytné stanovit společné cíle, ale také napomoci tomu, aby se ubíraly směrem, který zaručí zdraví a odhodlání k transparentnosti.
Děkuji vám a ještě jednou politickým stranám.
zpravodaj. - (IT) Paní předsedající, pane komisaři, dámy a pánové, rád bych poděkoval vám i zpravodajce paní Gutiérrez-Cortinesové.
Byl to úkol, na kterém jsme pracovali společně a doufám, že i to pomohlo ke zlepšení textu.
Cílem směrnice, o níž je dnes vedena rozprava, je ochrana evropské půdy od jevů, jako je dezertifikace, eroze a zasolování, které jsou čím dal více spojeny se změnou klimatu a specifickým znečištěním půdy.
Je paradoxem, že existovalo mnoho nařízení o používání znečišťujících látek a jejich vypouštění do životního prostředí, ale neexistuje směrnice, jež by zajistila jakoukoliv povinnost určit a ověřit půdu, která byla vážně znečištěna, před zlepšením jejího stavu.
Zdá se však, že to vadí některým lidem v Parlamentu i jinde, kteří kritizují dle jejich slov útok na zásadu subsidiarity a dusivou přítomnost evropských institucí, které používají opatření jako např. rámcovou směrnici k obtěžování zemědělců a podniků nespravedlivými zákony, nečestnými opatřeními a novým administrativním a/nebo finančním zatížením.
O čem je tu řeč?
O směrnici, která poskytuje členským státům dobu asi 25 let jen na to, aby určily veškeré oblasti svého území, jež by mohly být považovány za vážně znečištěné, a tedy nevhodné pro různé veřejné i soukromé účely, a veškeré oblasti vážně ohrožené dezertifikací, erozí, zasolováním a utužováním.
Je tu řeč o stanovení směru pro organizaci systematického schématu zlepšení tam, kde je to třeba a v zájmu všech.
Je tu řeč o ochraně lidského zdraví a ochraně životního prostředí.
Je tu řeč o rámcové směrnici, která respektuje autonomii členských státu a také neobsahuje žádná tížívá opatření.
Ptám se tedy, proč taková nechuť ze strany obvykle podezřívavých členských států a Parlamentu k přijetí seznamu opatření a lokalit, který musí být podroben důkladnému zkoumání vnitrostátními orgány?
Co skrývají?
Proč tolik nechuti, když jejich zástupci v Radě již přijali závazný charakter průzkumu všech lokalit, jež byl navržen Komisí v příloze II a zásadu transparentnosti, jež musí převládat při transakcích s půdou?
Kromě toho je tu přidaná hodnota v celoevropském přístupu ke sledování půdy, jež zlepší schopnost členských států poznávat svou půdu.
V každém případě bude téměř automatické předkládat zprávy Komisi, protože budou založeny na průzkumech pomocí satelitu.
Asi není všeobecně známo, že Komise již podobný projekt provedla, a jeho výsledkem byl Půdní atlas Evropy, jež je dobrým příkladem toho, čeho můžeme dosáhnout, budeme-li pracovat spolu.
Nicméně existuje další argument ve prospěch přístupu Společenství k ochraně půdy, jímž je změna klimatu, což je problém, před kterým stojí celá Evropa.
Součástí tohoto problému budou mimořádné klimatické jevy - větší množství srážek, delší období sucha, méně sněhových srážek a zvyšování hladin moří.
To znamená, že je naší povinností půdu obhospodařit, přesněji potírat tyto jevy, prodlužovat dobu zadržování vody na celém území a tím předcházet záplavám, podporovat vsakování podzemních vod především podél pobřeží a předcházet pronikání slané vody do podzemních vod, které pravděpodobně nastane díky zvyšování hladin moří.
Řízení lesů s cílem mít kontrolu nad nebezpečím lesních požárů, protože důsledkem delších období sucha bude zvýšené nebezpečí dezertifikace v případě požáru.
Ostatně tento způsob hospodaření s půdou podpoří využívání obnovitelné energie jako je vodní energie a biomasa.
A konečně bychom neměli zapomínat na roli, kterou půda hraje při vyrovnávání skleníkových plynů.
Chtěl bych vás požádat, abyste při hlasování ve středu měli na paměti, že to, co potřebujeme nejvíce je strategie a směrnice, které mohou budoucím generacím zaručit využívání a užitek z půdy, již teď spravujeme, s vědomím toho, že všechny členské státy čelí stejnému nebezpečí a ohrožení životního prostředí.
Půda je zdrojem, jež je v Evropě vzácný, a my musíme jeho dostupnost zvýšit na nejvyšší možnou míru.
navrhovatel stanoviska Výboru pro průmysl, výzkum a energetiku. - (ES) Děkuji, paní předsedající a děkuji také panu komisaři Dimasovi za jeho rozhodnou podporu této směrnici.
Chtěli bychom uvítat návrh Komise, protože jeho cílem je samozřejmě ochrana půdy a zachování její schopnosti dále vykonávat environmentální, hospodářské, sociální a kulturní funkce, které jsou všechny pro lidskou činnost samozřejmě nepostradatelné.
Mimoto, jak komisař správně uvedl, navrhuje flexibilní pravidla s náročnými cíli a bez nadměrně normativního obsahu.
Ve společném rámci s minimálním společným jmenovatelem si členské státy určí vlastní úroveň intervence, což umožní účinněji využít správní možnosti na vnitrostátní úrovni.
Přes přehnaný odpor vůči této směrnici z některých stran je zjevné, že půda je životně důležitým zdrojem, který je ze své podstaty neobnovitelný a který je pod stále větším tlakem ohrožení životního prostředí, za který je významně odpovědná lidská činnost.
Dle zpráv, které tu byly zmíněny, byla cena za degradaci půdy vyčíslena zhruba na 40 000 milionů EUR za rok, což je cena, kterou společnost platí poškozením infrastruktury, zvyšováním cen zdravotní péče a dalšími faktory.
Tato směrnice je samozřejmě založena zásadách preventivních opatření a na tom, že poškození životního prostředí musí být napraveno u svého původu, a že platí znečišťovatel.
Tento právní předpis zmírní přeshraniční účinky degradace půdy, které se opravdu také vyskytují, a napomůže zajištění rovných podmínek na vnitřním trhu.
Tento aspekt bych rád zdůraznil, neboť rozdílné povinnosti, jež mohou hospodářské subjekty uložit v souladu s rozdílnými vnitrostátními právními předpisy na ochranu půdy by mohly narušit hospodářskou soutěž.
Na závěr směrnice o ochraně půdy je krokem vpřed, jež umožní hospodářskou soutěž s větší transparentností a ochranu oblastí společného zájmu jako je voda, bezpečnost potravin a lidské zdraví.
Paní předsedající, dámy a pánové, směrnice o ochraně půdy, rámcová směrnice o půdě a tematická strategie pro ochranu půdy patří mezi klíčová témata tohoto dílčího zasedání a jistě tomu bylo stejně ve výborech v uplynulých týdnech a měsících.
Za normálních okolností se o strategii, v tomto případě pro ochranu půdy, jedná před příslušnou směrnicí, a je pro to dobrý důvod.
Výhoda postupu v etapách je většinou to, že zájmy jsou projednány včas, aby nově vznikající názory mohly být brány v potaz při formulování směrnice.
Vzhledem k silné kritice návrhu Komise o směrnici o ochraně půdy by předcházející rozprava o tomto tématu byla bezpochybně prospěšná, včetně toho, že by přispěla ke zklidnění všeobecné nálady.
Narozdíl od normálního charakteru rámcové směrnice obsahuje návrh Komise, a s tímto názorem se ztotožňuji, velmi nepružné a podrobné právní úpravy a zavazuje členské státy k četným vyšetřováním a zprávám, jejichž výsledkem by byla značná administrativní zátěž.
To je nepřípustné.
Nové členské státy již mají vnitrostátní právní předpisy na ochranu půdy, jež fungují dobře.
Pro ně by návrh Komise vyžadoval úplnou restrukturalizaci jejich systémů - vysokou úroveň zdvojování právních úprav a další byrokratické zatížení.
Mnoho členských států je tedy vůči této směrnici nedůvěřivých, jak již bylo řečeno.
V několika posledních měsících jsem byl nicméně plně zapojen do přetváření návrhu Komise, do jeho přepisování.
V podstatě šlo o to, povolit členským státům širší rozsah působnosti a přitom zachovat cíl omezit narůstající zhoršování stavu půdy na evropské úrovni.
Doufám, že jsme nakonec spolu s paní Gutiérrez-Cortinesovou dospěli, i s ohledem na obecnou důležitost tématu ochrany půdy, k rozumnému výsledku, jež může být vzorem světu i Evropě.
Ještě jednou tedy vřele děkuji zpravodajce za to, že nabídla řešení, jež napomohlo nalezení kompromisu.
jménem skupiny PSE. - (ES) Paní předsedající, pane komisaři, dámy a pánové, v Evropských právních předpisech platí pro důležité přírodní zdroje (voda, vzduch, druhy, přírodní stanoviště fauny a flóry) konkrétní právní předpisy Společenství, zatímco pro půdu, jako zdroj, neplatí žádné.
Je na čase tuto nerovnováhu změnit, děkuji tedy Komisi za její návrh a také zpravodajce paní Gutiérrez-Cortinesové za práci, kterou odvedla.
Jak již mnozí z nás uvedli, půda je neobnovitelný, a tedy omezený, přírodní zdroj, jež vykonává mnoho důležitých ekologických a hospodářských funkcí, a je základem téměř veškeré lidské činnosti.
Není pochyb o tom, že zapojení evropského institucionálního legislativního systému v této oblasti poskytne impuls pro zlepšení právních předpisů zaváděných v mnoha zemích tím, že dodá soudržný rámec podporovaný evropskou právní úpravou a možná i evropskými zdroji.
Zdá se, že se někteří odkazují na nehybný charakter půdy a odůvodňují jím to, že dávají přednost vnitrostátnímu řešení nebo řešení v rámci zásady subsidiarity před evropskou politikou; sdělení Evropské komise v tomto ohledu podalo dostačující odůvodnění toho, proč je nutná strategie na evropské úrovni, jak to někteří kolegové, jako pan Calabuig Rull, zmínili.
Některé členské státy standardizaci ochrany půdy na evropské úrovni příliš nechtějí, a proto si myslíme, že strategie i směrnice se zaměřily správným směrem, v tom smyslu, že jsou pružným právním nástrojem, který má náročné cíle, ale není nadměrně normativní.
Z toho vyplývá, že každý členský stát si jej může upravit dle svých potřeb a sociální a hospodářské situace, vzhledem k tomu, že byl stanoven rámec a dlouhodobé cíle.
Stručně řečeno, domnívám se, že metodika návrhu směrnice, založená na prevenci, zvyšování povědomí mezi občany, poskytování informací, určování prioritních oblasti degradace a vypracovávání inventářů kontaminovaných půd spolu s vnitrostátními programy opatření a strategiemi pro rehabilitaci je soudržným, účinným a flexibilním přístupem k řešení problému degradace půdy v Evropě, jež plně zohledňuje různorodost vnitrostátních situací a možností.
Žádám proto tuto komoru, aby především vyjádřila své "ne" vůči úplnému zamítnutí, jež se tomuto návrhu z některých stran dostalo, a aby podpořila kompromisní pozměňovací návrhy, ke kterým jsme po dlouhých vyjednáváních dospěli.
Možná se tato směrnice nelíbí všem, ale právě protože s ní všichni nějakým způsobem nesouhlasíme by nám mohla v budoucnosti posloužit.
jménem skupiny ALDE. - (DE) Paní předsedající, rád bych také nejprve vyjádřil své upřímné díky zpravodajce paní Gutiérrez-Cortinesové, která v několika posledních měsících vynaložila velké úsilí v roli vyjednavače mezi zastánci a odpůrci směrnice, a které se nakonec podařilo připravit základ pro přijatelný kompromis.
Zastávám však, a vždy jsem zastával, stejný názor, jako členové této komory, kteří chtějí návrh Komise zamítnout.
Nenechme se zmýlit, naše půda je základem naší existence.
Bez zdravé půdy není zemědělství, přirozený cyklus živin a z dlouhodobého hlediska ani život.
Jsme odpovědni za ochranu naší půdy od škodlivých účinků tam, kde je to možné, a za udržování jejího dobrého stavu.
Nicméně tato směrnice není správný způsob, jak toho dosáhnout.
Domnívám se, že otázkou není zda si přejeme lepší ochranu půdy nebo ne. Z mého pohledu otázka na evropské úrovni zní: "Je to v naší pravomoci, nebo ne?"
Domnívám se, že není.
Mnoho členských států již samozřejmě vyvinulo své vlastní fungující právní předpisy na ochranu půdy s větším zájmem o místní problémy a jejich řešení, než by bylo možné právní úpravou centrálně z Bruselu.
Proto bych chtěl požádat tuto komoru, aby podpořila změnu, která ponechává rozsah působnosti na členských státech.
Nehledě na to, že se chystáme vytvořit velké množství nové byrokracie a výdajů pro administrativní orgány a podniky.
Některé změny by pouhé založení průmyslového podniku považovaly za důvod k vyžadování podrobného vyšetřování a zprávy.
Stručně zmíním jeden příklad, jímž je výroba průmyslového plynového generátoru.
Tento generátor od sebe odděluje jednotlivé složky vzduchu, jež je směsí plynů, což na půdu nemá žádný škodlivý vliv.
Neměli bychom se zabývat takovými záležitostmi, ale záležitostmi, u kterých se můžeme právem obávat, že mohou kontaminovat půdu.
Domnívám se, že je nejvyšší čas, abychom přestali s přípravou a uveřejňováním zpráv o stavu půdy.
To je zásah do smluvní svobody.
Prodej půdy je z dobrého důvodu zahrnut v občanském zákoníku a mělo by to tak zůstat.
Dámy a pánové, věřím, že nakonec dosáhneme směrnice, která skutečně zaručí ochranu půdy a zároveň nezvýší administrativní zátěž.
Paní předsedající, následující rčení je dobře známé v mnoha státech - "lépe později, než nikdy".
K ochraně půdy přicházíme pozdě, po mnoha desetiletích ničení, což je nejvíce patrné v průmyslových regionech, je však dobře, že jsme si uvědomili, že půda je zdrojem potravy a my ji nesmíme zpustošit.
Nesmíme s ní zacházet jako s předmětem obchodu a vytvářet politiku, díky které je největším obchodem nákup zemědělské půdy, její odcizení od zemědělské výroby a využití na jiné účely.
Tato politika je čím dál běžnější.
Je dobře, že jsme si toho konečně všimli a začínáme půdu, našeho chlebodárce, chránit.
Chtěl bych upozornit na myšlenku uvedenou ve stanovisku Výboru pro zemědělství a rozvoj venkova, že jednou z podmínek účinné ochrany půdy je udržování a rozvoj zemědělství.
Půda obdělávaná zemědělci si udrží svoji úrodnost, ale bude-li jí tato péče odepřena, změní se v poušť.
Jménem skupiny Unie pro Evropu národů podporuji zprávy paní Gutiérrez-Cortinesové a pana Prodiho.
jménem skupiny Verts/ALE. - (DE) Paní předsedající, zastáváme jasné "ano” ochraně půdy v celé EU.
Slyšeli jsme, že půda je naším nejdůležitějším neobnovitelným zdrojem.
Zhoršování stavu půdy každoročně stojí EU více než 38 miliard EUR.
V Německu jsou pouze 2 % půdy ve svém původním stavu.
Dvanáct procent půd v EU je ovlivněno erozí.
Zhoršování stavu půdy nebere zřetel na hranice států.
Současným způsobem využívání půdy si pod sebou podřezáváme větev.
Návrh EU byl dobrý, šel správným směrem a měli jsme jej zdokonalit.
Vím, že se o to zpravodajka snažila, ale Výbor pro životní prostředí, veřejné zdraví a bezpečnost potravin naneštěstí rozmělnil a dále oslabil mnoho bodů návrhu pod tlakem konzervativců a zemědělské lobby.
Nedokážu pochopit, proč jsme my ve Výboru pro životní prostředí souhlasili s tím, že půda poškozená zděděnou kontaminací bude uchována v tajnosti.
Věřím, že to budeme moci napravit během zítřka.
Je to proti zásadě transparentnosti a Aarhuské úmluvě.
Také víme, že změna klimatu a dobrá kvalita půdy jdou ruku v ruce, a že půda je důležitým zásobníkem kysličníku uhličitého a svoji schopnost vázat CO2 nepřetržitě ztrácí.
Kvůli rozmělnění, ke kterému došlo ve Výboru pro životní prostředí, se obávám, že směrnice o ochraně půdy s náročnými cíli je naneštěstí prakticky nemožná.
Nicméně potřebujeme účinnou ochranu půdy spolu se společným časovým rámcem a společnými kritérii.
Stručně řečeno, potřebujeme efektivní a jasné cíle, abychom zastavili zhoršování stavu půdy v Evropské unii.
Nesmíme se vzdát vytváření něčeho s právní závazností kvůli tomu takzvanému kompromisu.
Pouze právně závazná opatření nám umožní uvést do chodu strategii s náročnými cíli.
jménem skupiny GUE/NGL. - (IT) Paní předsedající, dámy a pánové, máme před sebou velmi důležitou a prospěšnou směrnici.
Rád bych poděkoval panu komisaři Dimasovi, který se o to zasadil.
Mluvím za sebe jako za člena skupiny, která směrnice i Komisi často kritizuje, ne však v tomto případě.
Tato směrnice bude pro Evropu velkým krokem kupředu, z hlediska kvality jejich politik a také z hlediska jejich účinnosti.
Dokončením rámcových směrnic o přírodních živlech bude půda považována za klíčovou součást biosféry, základní prvek rovnováhy klimatu a životního prostředí a nejen za pouhou platformu, na které je možné stavět.
Půda žije, vstřebává, CO2 a vytváří biomasu, musí být chráněna a její stav musí být zlepšen, protože evropská půda je obzvláště znečištěná.
Evropa tomu rozumí.
Ve výboru jsme vedli dlouhé a obtížné rozpravy a chtěl bych poděkovat Cristině Gutiérrez-Cortinesové za její nadšení pro toto téma.
Existuje však nebezpečí, že Parlament do znění Komise zasáhne.
Nikdy nejsem spokojen, pokud k tomu dochází, dávám přednost tomu, aby Parlament byl napřed před Komisí.
Někteří dokonce navrhují, aby byla směrnice zamítnuta, to by ale byla vážná chyba.
Evropa musí hledět do budoucnosti.
Půdu pod námi sdílíme všichni, je součástí naší planety.
Je to jediná půda, kterou máme a musíme se o ni starat.
jménem skupiny IND/DEM. - Paní předsedající, do jisté míry chápu logiku existence právních předpisů upravujících vodu a kvalitu ovzduší.
Ty sdílíme v rámci Evropy i s celým světem.
Připadá mi však, že tato logika u ochrany půdy selhává.
Půda je mnohem méně pohyblivá a narozdíl od zavádění rozumných standardů ochrany by měla spadat do působnosti členských států a v jejich rámci do působnosti místních orgánů.
Možná bychom potřebovali, ještě než si EU přivlastní příliš mnoho kontroly nad půdou, provést menší sebeanalýzu.
V Irsku některé problematické politiky o degradaci půdy přišly shora z Evropy.
Například reforma v odvětví cukru vyloučila řepu ze střídání s obilím.
Zasazení řepy ovlivnilo půdu a učinilo ji vhodnější pro obiloviny.
Také lesní dotace EU během několika let vyústily v nevhodné vysazování jedlí, jehož následkem bylo překyselení půdy, což způsobilo utužování půdy při sklizni, a tím se půda stala neúrodnou, zatímco v jiných případech se uvolnila z kopců a byla odplavena do řek a jezer.
Půda má nesmírně mnoho podob, měla by však žít a obnovovat se.
EU by měla ničení půdy zakázat, hospodaření s ní a péči o ni by však měla ponechat lidem, kteří rozumí jejímu složení v dané oblasti.
(SK) Než přejdu k samotnému textu navrhované směrnice o ochraně půdy, je třeba se zamyslet nad tím, zda jsou právní předpisy EU v této oblasti opravdu nutné.
Je třeba vzít v potaz stanovisko Výboru pro právní záležitosti, který potřebu právních předpisů na ochranu půdy v EU jasně zamítl s odůvodněním, že půda nemá žádný přeshraniční vliv, a je tedy regionální záležitostí.
Přestože se ostatní výbory ve svých jednotlivých stanoviscích vyjádřili pro přijetí právních předpisů EU v této záležitosti, z některých stran je znatelné váhání.
Například v pozměňovacím návrhu článku 5 stanoviska Výboru pro zemědělství a rozvoj venkova je jasně uvedeno, že degradace půdy má místní nebo regionální příčiny a důsledky, a je tedy důležité přijmout vnitrostátní a ne evropská opatření.
Zdá se, že to je v rozporu se zbývajícím textem, který mluví jasně ve prospěch přijetí rámcové směrnice.
Podobné znění můžeme nalézt v pozměňovacím návrhu Výboru pro životní prostředí, veřejné zdraví a bezpečnost potravin k článku 2 .
Na druhou stranu je nutné uznat, že degradace půdy jako neobnovitelného zdroje má vážné dopady na další oblasti, ve kterých již právní předpisy platí, jako je kvalita vody, bezpečnost potravin, změny klimatu, atd. Přestože obě strany mají ohledně potřeby rámcové směrnice část pravdy, domnívám se, že rozhodnutí, zda bude rámcová směrnice Evropské unie přijata, bude rozhodnutím politickým.
Ráda bych se vyjádřila k otázce změny negativního charakteru zprávy na pozitivní.
Například ke změně terminologie z ohrožené oblasti na oblast prioritní.
Domnívám se, že oblasti, ve kterých je zastavení degradace půdy naléhavě nutné, musí být označeny urgentním názvem a ohrožená půda musí být označena negativním názvem, aby byla zdůrazněna vážnost stavu.
(CS) Vážená paní předsedající, pane komisaři, dovolte mi úvodem poděkovat zpravodajům za velký kus práce, který odvedli na projednávaném návrhu.
Bohužel musím konstatovat, že se i přesto ztotožňuji se stanoviskem Výboru pro právní záležitosti, který vyzval příslušný gesční výbor, aby návrh Komise zamítl.
Důvody, které výbor uvádí, jsou pádné a trvají i přes podstatné změny, které byly v návrhu uskutečněny v posledních měsících.
Půda opravdu nemá žádné přeshraniční dopady a měla by tedy zůstat v zákonné pravomoci členských států.
Proto i přesto, že byly uskutečněny pozitivní změny, je i nadále předložená legislativa porušením principu subsidiarity a z hlediska proporcionality můžeme mluvit i o plýtvání zdroji na zajištění takové legislativy.
Navíc je nutno vzít v úvahu, že v Evropské unii existuje obrovské množství půdních typů, které se využívají velmi pestrými způsoby.
Je pravdou, že o směrnici, kterou nyní máme před sebou, můžeme plným právem říct, že se stala flexibilní rámcovou směrnicí.
Je také pravda, že se změnila filozofie a že směrnice je závazná, co se týče výsledků, formy a metody jsou pak ponechány na členských zemích a velmi pozitivní je, že legislativa zemí, která již v daném směru platí, nemusí být měněna.
Takto jsme se opravdu posunuli směrem k principu subsidiarity i proporcionality.
Pozitivním dopadem navržené formy má být tlak na ty členské země, které mají nedostatečnou legislativní úroveň ochrany půdy. Je ale otázkou, zda jde o nejlepší formu tlaku na takové státy.
Shrnu-li všechna pro a proti, je můj závěr takový, že navrženou směrnici není nutno přijímat.
Členské státy mohou být plným garantem ochrany půdy.
Na závěr mi dovolte připomenout slova francouzského filozofa, který kdysi řekl, že nemusí-li být nezbytně nějaký zákon napsán, pak ani nesmí být napsán.
(DE) Paní předsedající, jsem dalšízastánkyní názoru, že ochrana půdy je jistě úkolem Evropské unie a že by Evropský parlament měl tuto rámcovou směrnici přijmout.
A upřímně nerozumím poznámkám o tom, jak ještě nebyly zohledněny různé půdní typy v našich členských státech .
Znovu si směrnici pročtu a pokusím se najít na co se ostatní poslanci odvolávali, protože já jsem si těchto neflexibilních opatření a návrhů nevšimla.
Také bych se ráda zmínila o roli zemědělství, protože dle mého názoru je kompromisní pozměňovací návrh různých stran velmi důležitý.
Požaduje na členských státech, aby při využívání půdy pro zemědělské účely podporovaly metody sklizně a zalesňování, jež by mohly mít blahodárný účinek na organickou hmotu půdy a její úrodnost, a tím předcházely sesuvům a dezertifikaci.
Rovněž by měla být podporována zemědělská metoda, která předchází zhutnění a erozi půdy.
Víme, že zemědělství je velmi často příčinou problémů kvality půdy a domnívám se, že toto objasnění je životně důležité.
Nezastávám názor, že "podpora zemědělství za každou cenu" je pro ochranu půdy na regionální, vnitrostátní i evropské úrovni dostačující.
- (PL) Paní předsedající, rámcová směrnice o ochraně půdy bude dle mého názoru nástrojem, který podpoří produkci potravin a odpovídajících zásob čisté vody pro následující generace evropských občanů.
Půda také vykonává mnoho dalších důležitých funkcí: je podkladem pro lidské činnosti, spolu s městy a infrastrukturou, a také pro přírodu a vzácnou krajinu.
Ochrana půdy je nezbytná pro udržení našeho přírodního bohatství a surovin.
S ohledem na tuto situaci bude flexibilní rámcová směrnice, jež je v souladu se zásadou subsidiarity, nástrojem, který bude členské státy podporovat v ochraně půdy.
Směrnice je v tomto ohledu pro členské státy závazná co se týče výsledků, jichž má být v oblasti ochrany půdy dosaženo, ale výběr forem a metod, jimiž bude ochrany dosaženo, ponechává na členských státech.
Návrhy obsažené ve směrnici, aby členské státy sestavily seznamy kontaminovaných oblastí včetně regionální úrovně a aby je každých 5 let uveřejňovaly a aktualizovaly, stojí za povšimnutí.
To je důležitá informace pro ochranu života a zdraví občanů EU.
(FR) Paní předsedající, ráda bych také nejprve poblahopřála našim zpravodajům a vzdala hold nelehkému úkolu, jež paní Gutiérrezová splnila tím, že dospěla k závěru ohledně ochrany naší půdy.
Narozdíl od ostatních poslanců se domnívám, že přísnější legislativní přístup by poskytnul lepší ochranu.
Také se domnívám, že je škoda, že poslanci, v jejichž státech platí přísnější právní úprava, než je ta, kterou zde navrhujeme, se stále snaží tuto zprávu rozmělnit změnami, které silně doporučuji zítra odmítnout.
Naše zemědělská a průmyslová činnost a dopravní plány drasticky ovlivnily kvalitu naší půdy.
Tato půda je však základem biologické rozmanitosti a naší potravy.
Filtruje a ukládá organickou hmotu a minerály a také usnadňuje přístup k vodě.
Hraje přední roli v boji proti změnám klimatu.
Kromě toho v souvislosti s rostoucí poptávkou po výrobě potravin a energie je nezbytné kvalitu naší půdy chránit a obnovovat, a předcházet dezertifikaci.
Nebude-li na evropské úrovni platný právní předpis, nemůžeme doufat, že se dostaví výsledky.
(NL) Paní předsedající, mluvím teď jménem svého kolegy pana Bloklanda.
Tato rozprava je další ukázkou toho, že navrhovaná politika ochrany půdy je značně sporná.
Existují dva návrhy, strategie a směrnice, a vypadá to jakoby se zavádělo nové odvětví politiky životního prostředí.
Řekl jsem "vypadá to", protože nic nemůže být dále od pravdy.
Udržitelné hospodaření s půdou známe již ze 33 evropských směrnic, například z rámcové směrnice o vodě.
Z jakého důvodu tedy předkládáme překrývající se právní předpisy, jejichž důsledkem bude další zatížení, zejména pro členské státy, které již dobře fungující politiku ochrany půdy mají?
Podpořím tematickou strategii pana Prodiho.
Dle mého názoru členské státy, jež budou politiku ochrany půdy teprve vytvářet, ji musí vytvořit na základě strategie.
Rámcová směrnice je na druhou stranu nepřiměřená a také z mého pohledu odporuje zásadě subsidiarity.
Půda, narozdíl od vzduchu a vody, nemá přeshraniční rozměr a je prováděna na úrovni místní nebo regionální.
To je také důvod toho, proč jsem se já, tedy pan Blokland, přidal k těm, kteří podepsali změnu, jíž se návrh Komise zamítá.
Paní předsedající, je nám známo, že zabrání půdy je svévolné přivlastnění majetku někoho jiného.
Připadá mi, že tato směrnice o ochraně půdy je svévolným přivlastněním moci Bruselem, jež sebou samozřejmě přináší nevyhnutelný nános čerstvé byrokracie.
Půda, jak bylo v této rozpravě řečeno, narozdíl od vzduchu a vody, nepřetéká z jednoho státu do druhého.
Nemá žádný přeshraniční rozměr.
Tedy, politika ochrany půdy je záležitostí členských států, a mělo by to tak zůstat.
Směrnice o integrované prevenci a omezování znečištění (IPPC), povinnosti vyplývající z podmíněnosti, směrnice o skládkách a směrnice o dusičnanech nám všechny poskytují zapojení EU víc než dost.
Z toho důvodu nepotřebuji omluvu na to, že dávám přednost naprostému zamítnutí tohoto návrhu, jež touží po moci.
Pokud však EU přesto rozhodne, že se do této vnitrostátní záležitosti vměšovat bude, potom by mohla zvážit zavedení plateb zemědělcům za poskytnutí sekvestrace uhlíku při hospodaření s půdou a v zemědělské praxi.
(FR) Paní předsedající, první co mě napadlo ohledně tohoto návrhu směrnice bylo jej zamítnout.
Také se domnívám, že rámcová směrnice pravděpodobně nebyla vhodným řešením.
Z jakého důvodu další text o ochraně půdy, když již máme spoustu právních úprav týkajících se půdy, odpadu, pesticidů a ochrany přírody?
V rámci zlepšení tvorby právních předpisů jsem se domnívala, že bychom neměli opět procházet skrze mlýnek Evropské komise.
Pokusila jsem se vcítit do kůže zejména našich starostů, jimž by přibyl další text, který by museli rozluštit.
Nicméně realita je následující: lidská činnost neměla úctu k půdě.
Opotřebili jsme půdu intenzivní výrobou.
Navíc je tu změna klimatu a dezertifikace.
Naše politiky městského územního plánování způsobily mineralizaci a degradaci půdy a naši občané se teď diví, že zažívají katastrofické záplavy, protože půda déšť již nevstřebává.
Kdo neviděl otevřené rány v krajině způsobené lomy, jež nás zásobují tak hodnotným materiálem?
Vyčerpaná, vyschlá, degradovaná, znečištěná a pohmožděná půda, to je to, co zbylo z půdy, o které předchozí generace mluvily s úctou, protože půda pro ně znamenala všechno - jejich práci, potravu, život a pro mnohé z nich jejich jediný majetek.
Kdysi pro nás byla matkou zemí a dnes na ni hledíme s nedůvěrou.
Jaké budou následky této degradace a znečištění na naše životní prostředí a zdraví?
Paní Gutiérrezová odvedla znamenitou práci ve snaze najít přijatelný přístup a sblížit ty, kteří směrnici chtějí a ty, kteří ne.
Naslouchala Parlamentu.
Našla vyvážené postoje, jež jsou v souladu s nutností subsidiarity při výběru metod, protože mezi členskými státy je ohromná nesourodost.
Konečné znění prošlo značným vývojem.
Vyhýbá se zvýšení administrativní zátěže podporou toho, abychom napravovali chyby minulosti, naši praxi městského územního plánování a zemědělské a průmyslové činnosti, jež k půdě neměly úctu.
Tato zpráva, zcela přepracovaná paní Gutiérrezovou, je dostačující.
V Evropské unii je taková půdní rozmanitost, že zaručení zásady subsidiarity je nutností, spolu se zajištěním ochrany a udržitelného využívání půdy.
(HU) Naším základním cílem je zaručit občanům zdravé prostředí a pro většinu součástí našeho životního prostředí platí přísné právní předpisy unie.
Půda je jedinou součástí životního prostředí, kterou jsme zatím nebyli schopni právně upravit, takže nemáme žádný nástroj Unie, jímž bychom zastavili znečišťování půdy a erozi její kvality, přestože tyto škody nás všechny stojí mnoho desítek milionů EUR.
Podle současných právních předpisů povinnost zasáhnout proti znečisťování půdy vzniká pouze pokud toto znečištění ovlivní další součásti životního prostředí: spodní vodu, pitnou vodu, zemědělské výrobky, a nebo v případě, že je již na praktický zásah pozdě.
Uvítal bych přijetí této nové směrnice Evropskou unií a jsem spokojen s tím, že byl vytvořen kompromisní balíček, který je přijatelnější i z hlediska ochrany životního prostředí.
Z pohledu Maďarska je také důležité, aby se tento právní předpis, jak mnoho z nás navrhlo, zabýval také bojem proti překyselení půdy.
Je to vážná hrozba pro zemědělskou produkci, je tedy i z tohoto důvodu nutné proti ní bojovat za pomoci nástrojů Unie.
Rozpoznání znečištěných oblastí podpoří jejich sanaci a budeme tak moci předcházet znečištění vodních ploch s pitnou vodou a samozřejmě i pěstování znečištěných rostlin.
Právní úprava týkající se půdy je tedy v zájmu zemědělců.
Doufám tedy, že jistí pravicoví poslanci, mezi něž překvapivě patří i někteří maďarští poslanci, neuspějí ve svém úsilí zabránit vytvoření směrnice, která by chránila zájmy maďarského zemědělství a životního prostředí.
V duchu směrnice bude rehabilitace znečištěných oblastí a otevřených oblastí s degradovanou půdou úkolem Unie a prostředky na její financování bude nutné nalézt v budoucích rozpočtech Společenství.
Paní předsedající, tento návrh rámcové směrnice o ochraně půdy má velké trhliny v důvěryhodnosti.
Zaprvé, obsah a kvalita půdy se v rámci jednoho státu značně liší.
Jaká bude tato odlišnost mezi půdami 27 různých států s naprosto rozdílnými klimatickým podmínkami?
Je absurdní navrhovat, že EU může zavést jednotnou rámcovou směrnici o ochraně půdy od Středomoří po Skandinávii.
Nyní pár slov jménem našich již tak zatížených zemědělců, z nichž mi mnozí psali do kanceláře, abych silně zpochybnil potřebu rámcové směrnice o ochraně půdy.
Zcela správně zdůrazňují, že mají oprávněný zájem na ochraně půdy, protože je jejich obživou.
Také připomínají, že kvůli selhání připsat platným vnitrostátním předpisům patřičný význam by jim směrnice způsobila další zatížení.
Druhou zásadní trhlinu v důvěryhodnosti obstarává krátkozraká politika EU otevřených hranic pro pohyb osob, která podpořila masivní příliv přistěhovalců z východní Evropy do mé země.Výsledkem toho byla nutnost podobně rozsáhlého programu výstavby domů na každém dostupném kousku půdy, říká se, že v roce 2020 to budou tři miliony nových domů.
Je dokonce ohrožen i Zelený pás.
Pohřbívání velkých ploch pod beton neodpovídá mé představě o nejlepším způsobu ochrany půdy.
(NL) Paní předsedající, pane komisaři, podporuji strategii pro ochranu půdy vypracovanou ve zprávě pana Prodiho, ale stavím se proti rámcové směrnici o ochraně půdy.
Činím tak téměř jasně na základě zásady subsidiarity a proporcionality.
Proto jsem předložil pozměňovací návrh na její zamítnutí, předložil jsem však i pozměňovací návrh zmiňující jiný nástroj, konkrétně otevřenou koordinaci.
Pomocí tohoto nástroje je možné plně dosáhnout daných cílů.
Ostatně je naprosto jasné, že to všechno je zaměřeno na stimulaci, sdílení znalostí a sledování.
Možné je vše, včetně finanční podpory ze strany Unie.
Nebezpečí zdvojování zůstává: znovu jsou určovány prioritní oblasti, dokonce i mořské dno se dostalo zpět do rozpravy.
Občané mé země, Nizozemska, nevidí důvod k dalším zbytečným právním předpisům shora, z evropské úrovně.
Jak již bylo řečeno, existuje již nejméně 30 směrnic, které se přímo či nepřímo týkají o kvality půdy.
Jaký má centrální právní předpis smysl, je-li vhodný i decentralizovaný přístup?
Nicméně cením si snahy paní Gutiérrez-Cortinesové o posunutí pravidel více směrem k zásadě subsidiarity.
Na závěr, podal jsem mnoho dalších návrhů, se 40 podpisy: změnu s cílem posílit důraz na kvalitu a ochranu půdy a reagovat na nové problémy, jako je změna klimatu.
Na evropské úrovni by však neměly žádné právní předpisy být přijaty.
V tomto ohledu vyzývám své kolegy, aby mé změny podpořili.
(NL) Paní předsedající, děkuji paní Gutiérrez-Cortinesové, musím však říct, že s ní bohužel nesouhlasíme.
V Evropě je velmi mnoho míst se znečištěnou půdou nebo jiným problémy s půdou spojenými, jako je např. eroze.Tyto problémy musí být co nejdříve vyřešeny.
Předpokládám, že na tom shodneme všichni.
Komise navrhuje řešit problémy spojené s půdou na evropské úrovni, a v tom je z mého pohledu jádro problému.
Konec konců problémy spojené s půdou jsou často místní a opravdový přeshraniční dopad mají pouze ve výjimečných případech.
Evropská spolupráce je žádoucí v případě problémů spojených s půdou, jež mají přeshraniční dopad, a v tom případě je důležitá spolupráce a solidarita.
V případě místních a vnitrostátních problémů spojených s půdou je však evropská politika naprosto zbytečná.
Mnoho členských států již má dobrou vnitrostátní politiku řešení a prevence problémů spojených s půdou.
Jejich politika nabízí vysokou úroveň ochrany, jež je alespoň srovnatelná s tou, kterou teď máme na stole.
Směrnice by tyto členské státy měla brát v úvahu, měla by je z evropských povinností vyjmout, a proto máme v úmyslu hlasovat proti této směrnici.
(HU) Děkuji, pane předsedající.
Nejprve bych rád poblahopřál paní Gutiérrezové k času a úsilí, jež věnovala sestavení návrhu textu, kterému se podařilo dostat do rozpravy a hlasování na plenárním zasedání přes odpor, se kterým se v Parlamentu setkáváme.
Tento právní předpis je v dnešní době, kdy extrémní povětrnostní podmínky zapříčiněné změnou klimatu a civilizací způsobují stále se zvyšující zatížení půdy a tím i celého živého světa, obzvláště velmi důležitý.
Pro mě je směrnice jedním z nejdůležitějších prohlášení o důležitosti zemědělské činnosti a o věčné zásluze lidí, kteří pracují na tom, aby půda byla zachována, chráněna a zlepšována.
Bez nich bychom nejen neměli potravu, ale i prostředí kolem nás by bylo vážně poškozeno.
Udržitelné zemědělství, které je prováděno na základě znalostí, je jedním ze základů ochrany životního prostředí.
Nicméně jednou z jeho nejdůležitějších podmínek jsou informace.
Informace o stavu půdy, jež jsou dostupné veřejnosti by byly jedním z výsledků nového právního předpisu, který by konečně chránil zájmy lidí a zemědělců namísto znečišťovatelů.
V mé vlasti, v Maďarsku, je typicky vidět dvojí obrázek: na jedné straně máme půdu výborné kvality s vysokým stupněm právní ochrany, na straně druhé však máme i průmyslové znečištění způsobené 40 lety komunismu, jehož napravení zabere minimálně dalších 40 let a 4 miliardy EUR.
V současnosti na nápravu vynakládáme finanční prostředky Unie, tento postup bychom však rádi urychlili, k čemuž by nám projednávaný právní předpis velmi pomohl.
Na závěr, dámy a pánové, přijetí směrnice o ochraně půdy je uzavřením procesu i z teologického hlediska.
Již jsme právně upravili všechny živly, které stvořily svět - vzduch, vodu, oheň (tedy energii) a Unie jejich důležitost důkladně a patřičně chrání, nyní je tedy řada na čtvrtý živel, zemi, kterou se kruh uzavře.
Děkuji.
(NL) Pane předsedající, pane tajemníku, ráda bych začala tím, že vyjádřím své upřímné blahopřání naší zpravodajce paní Gutiérrez-Cortinesové a poděkováním za její nesmírnou snahu nastolit rovnováhu mezi odpůrci a zastánci této směrnice, v záležitosti, která je konec konců obtížným spisem.
Jsem osobně přesvědčena, že evropská rámcová směrnice o ochraně půdy je nezbytná, a to z různých důvodů.
Doufám, že stále mám šanci přesvědčit paní McGuinnessovou.
Někteří poslanci rámcovou směrnici zamítají, protože jejich země již rozsáhlé právní předpisy na ochranu půdy má.
Můj region, Vlámsko, také již několik let provádí progresivní politiku ochrany půdy.
Například již dlouho máme zavedený systém povinných osvědčení o půdě v případě převodu majetku, což je dosud v mnoha členských státech nepředstavitelné.
Ráda bych usuzování těchto poslanců obrátila.
Tato flexibilní směrnice nejen poskytuje rámec pro členské státy, které ještě politiku ochrany půdy nemají, ale je zjevně schopna také zabránit podkopávání konkurenceschopné pozice těch států, kteří již úsilí vyvíjí.
Z toho důvodu je velmi důležité, aby všechny členské státy přijaly opatření předložená v této zprávě.
Na velmi mnoha místech jistě dochází k přeshraničnímu dopadu, například eroze ve Vlámsku by mohla způsobit naplaveniny v Nizozemsku, a naopak.
Směrnice také poskytuje soudržný rámec pro platné právní předpisy na ochranu půdy.
Mohla bych podat více odůvodnění, ale z důvodu časového omezení již uzavřu tím, že zpráva o níž je dnes vedena rozprava, splňuje výše uvedené potřeby lépe než původní návrh Komise.
Sama jsem předložila mnoho pozměňovacích návrhů a s výsledkem jsem velmi spokojena.
Návrh poskytuje členským státům dostatečný prostor, nevytváří další administrativní zatížení či zdvojování a také výslovně uznává roli regionálních orgánů.
Proto věřím v silnou podporu svých kolegů při zítřejším hlasování.
Pane předsedající, rád bych nejprve poblahopřál paní Gutiérrez-Cortinesové.
Domnívám se, že odvedla naprosto fantastickou prácí na návrhu, který většina z nás nepotřebuje ani nechce a který, pane komisaři Dimasi, dle mého názoru nepřináší této Komoře a Komisi dobrou pověst.
Předkládáte právní předpis, jež je naprosto zbytečný.
Měli byste se spíše zabývat prosazováním právních předpisů, které již máme.
Komise obvykle naprosto selhává při prosazování právních předpisů, které již existují.
Mohl bych uvést mnoho případů, ale v tuto chvíli je uvádět nechci.
Například se podívejme, pane Kyprianoue, na vašeho kolegu. Ve Spojeném království právě znovu propukla kulhavka a slintavka, máme katarální horečku a dnes bylo oznámeno, že máme influenzu ptáků.
On slíbil, že to zastaví.
Že udělá cokoliv, aby to zastavil.
Já jsem mu věřil.
Věřím Komisi, když něco řekne, ale jediné co se stane je, že neprosazuje existující právní předpisy, aby takové události zastavila.
Vyzývám tuto komoru, aby navrhovaný právní předpis úplně zamítla.
Domnívám se, že paní Gutiérrez-Cortinesová odvedla naprosto fantastickou práci a pokud se komora rozhodne jej nezamítnout, pak ji plně podpořím, zmíním se však stručně o tom, co paní Scheeleová a paní Corbeyová řekli o erozi.
Naprosto s nimi souhlasím.
Eroze je velký problém, ale ne nezbytně v Evropské unii.
Je problémem v oblastech trpících odlesněním, a to je něco, čím bychom se mohli zabývat.
Domnívám se, že to, čem mluvil pan Allister jen naprosto správně.
Domnívám se, že Komise selhává.
Selhává při prosazování právních předpisů.
Poslední myšlenka na závěr.
Půda je pro zemědělce život.
Bude ji chránit, jak nejlépe umí.
Nepředkládejte další právní předpisy.
Dovolte mu pokračovat v ochraně půdy, která poskytuje potravu a příjem lidem, kteří žijí na venkově.
(DE) Pane předsedající, pane komisaři, dámy a pánové, Komise uvádí, že půda je klíčovým základem pro dlouhodobou a udržitelnou výrobu potravy, krmiva a biomasy, a je to pravda.
Také je pravda, že nám nemůže vyhovovat stav půd v Evropské unii, ale vyvodíme-li z toho závěr, že potřebujeme směrnici na evropské úrovni, vydáme se špatným směrem.
Z jakého důvodu?
Nebereme v úvahu skutečnost, že existují četné právní úpravy v rámci Evropské unie, které se týkají půdy, jež bychom mohli účinně použít.
Jsou to například směrnice o ochraně přírodních stanovišť, směrnice o integrované prevenci a omezování znečištění, rámcová směrnice o vodě, směrnice o spodních vodách a pravidla vyplývající z podmíněnosti. S jejich pomocí můžeme mít finanční vliv na zlepšení situace v jednotlivých zemích.
Všechny jsou platnými opatřeními a přidáme-li k nim směrnici o ochraně půdy, způsobí to zdvojování právních úprav, paralelní právní předpisy, což opravdu přináší pouze více byrokracie.
Tvrdíme, že do roku 2010 chceme snížit byrokracii o 25 %, ale tímto dosáhneme přesného opaku!
Dosáhneme jejího nárůstu o 25 %.
Ve Smlouvě jsme se zavázali, že budeme na místní úrovni právně upravovat to, co na ní může být upravováno nejlépe, což musíme udělat a také to urychlit.
Tvrzení, že zhoršování stavu půdy způsobuje změnu klimatu, je ovšem nepřijatelné.
Vědci se shodují na tom, že zhoršování stavu půdy je výsledkem změny klimatu, ne jeho příčinou.
Zpravodajka na tom jistě odvedla mnoho práce, je však nepřijatelné, když vidíme, že pravidla prováděná jinou směrnicí jsou upřednostňována. Nemáme vysoce důležité směrnice a méně důležité směrnice.
Chceme-li opravdu něčeho dosáhnout, držme se metody otevřené koordinace, předávání odborných poznatků ze jednoho státu do dalšího.
To je ten správný přístup, který zajisté přinese výsledky.
Tato směrnice naopak přináší pouze byrokracii matoucí právní předpisy.
(DE) Pane předsedající, kde je přidaná hodnota?
Kde je odůvodnění evropské právní úpravy o ochraně půdy?
Argumenty Komise ohledně přeshraničních účinků jsou poněkud smyšlené, při nejmenším z ekologického hlediska.
Nemohu přijmout ani argument, že vnitřní trh je narušován rozdílnými vnitrostátními právními předpisy na ochraně půdy.
Kdyby to Komise myslela vážně, nepředkládala by nám rámcovou směrnici, jež členským státům poskytuje co nejvyšší možnou úroveň sebeurčení při stanovení cílů ochrany půdy.
To by rozdíly mezi právními předpisy na ochranu půdy spíše prohloubilo než vyrovnalo.
Neodhaluje nám tento přístup nejistotu Komise ohledně toho, jak postupovat v souvislosti se zásadou subsidiarity, když dojde na právní předpisy na ochranu půdy v konkrétních lokalitách?
Neměli bychom v případě, kdy si všichni přejeme lepší ochranu půdy, ale vnitrostátní právní předpisy se liší, nejprve použít nástroj otevřené koordinace?
Domnívám se, že ano.
Rámcovou směrnicí bychom udělali druhý krok před prvním.
Ochuzujeme se o příležitost, že se státy bez právních předpisů mohou učit od států s výbornými postupy ochrany půdy.
Také narazíme na byrokracii, zejména ve státech, které již přísné právní předpisy mají.
Proč by měly prozkoumávat celou svoji zemi a určovat ohrožené oblasti, když již příkladné právní předpisy mají?
Takovou byrokracii nepotřebujeme, stejně jako nepotřebujeme "pozlacený" systém ochrany půdy, jež na nás teď Evropa žádá.
Na závěr poznámka k argumentu, že sám Parlament před lety o tuto směrnici žádal.
Ano, to bylo před pěti a více lety.
Nicméně od té doby jsme se setkali se směrnicí o ochraně přírodních stanovišť, směrnicí o integrované prevenci a omezování znečištění, s rámcovou směrnicí o vodě a s mnoha dalšími.
Kromě toho neseme, narozdíl od komisařů, místní odpovědnost.
Proto se neradi uchylujeme k pětiletým nebo desetiletým plánům, když nám místní podniky a orgány sdělují, že všeho moc škodí.
Uznávám úsilí, které zpravodajka vynaložila na to, aby zmírnila přísnost směrnice, ale byrokracie se zbavíme nejlépe u zdroje.
Stále máme příležitost tak učinit tím, že směrnici zamítneme.
Věřím, že tímto Radě jasně ukážeme, že od svých národů přijetí této byrokratické vlny nemůže očekávat.
člen Komise. - Pane předsedající, nejprve bych rád poděkoval těm, kteří v rozpravě vystoupili, za jejich kladné příspěvky a rád bych nastínil pohled Komise na mnoho klíčových záležitostí, jež Parlament zmínil.
Chci uvést, že Komise bude sledovat vývoj svého návrhu v Radě a v Evropském parlamentu, a podle něj zváží svůj postoj.
Začnu aspekty tematické strategie, jež se objevují ve zprávě Výboru pro životní prostředí, ale ve směrnici zahrnuty nejsou.
Vítám, že ve zprávě je podpořeno řešení ochrany půdy na evropské úrovni a závažné propojení ochrany půdy s jakýmikoli strategiemi pro boj se změnou klimatu, ztrátou biodiverzity, a dezertifikací.
Také souhlasím s přezkoumáním platných právních předpisů, aby byly plně prozkoumány a více posíleny možnosti součinnosti s ochranou půdy.
Konečně, usnesení, které jste přijali, navrhuje četná doporučení v souvislosti s novou směrnicí o bioodpadu a sdělením o dezertifikaci.
Komise tato doporučení zohlední při vytváření dalších opatření pro provádění tematické strategie.
Zmíním se teď o rámcové směrnici o půdě a nastíním současné uvažování Komise ohledně těchto záležitostí.
Mnoho změn, které navrhnul Výbor pro životní prostředí, poskytuje užitečná objasnění návrhu.
Mám na mysli především lepší objasnění cíle právního předpisu a role, kterou mají funkce půdy při zajišťování udržitelného využívání půdy v článku 1, na základě pozměňovacího návrhu 36.
Kromě toho prvky, jako je zavedení nezávazných kodexů správné praxe nebo nezávazné přílohy k možným opatřením pro boj proti degradaci půdy mohou být podpořeny v článcích 4 a 8, částečně na základě pozměňovacích návrhů 58 a 65.
Přidání překyselování půdy na seznam procesů degradace půdy, jimiž je nutné se zabývat, aby mohly být zváženy rozdílné půdní podmínky uplatňované v nových členských státech.
Za zlepšení textu Komise považuje i zavedené objasnění v opatření, jež se týká určování kontaminovaných oblastí v článku 10, na základě pozměňovacího návrhu 74.
Nicméně existuje i řada pozměňovacích návrhů, které vzbuzují obavy Komise.
Zaprvé, pozměňovací návrh 38 článku 1, jež by rámcovou směrnici o půdě podřídil ostatním právním předpisům Evropské unie, aby opatření obsažená v jiných právních předpisech Společenství byla nadřazena opatřením této směrnice.
Zadruhé, je jasné, že musí být stanoven termín, do kterého budou programy opatření pro řešení ohrožení zemědělství zavedeny.
Zatřetí, některé změny, jako např. pozměňovací návrh 77, který se týká článku 12, vypouští opatření ohledně informací o kontaminaci půdy, jež mají být poskytnuty při určitých transakcích s půdou.
Zpráva o stavu půdy je velmi důležitou součástí návrhu Komise.
Zvýší úroveň transparentnosti při transakcích s půdou, pomůže příslušným orgánům při určování kontaminovaných lokalit a urychlí vytvoření inventarizace.
Náklady na vytvoření zprávy jsou zanedbatelné v porovnání s počtem transakcí s půdou v průmyslových lokalitách.
Chtěl bych zdůraznit důležitost zachování společného seznamu aktivit v příloze II.
Tato příloha je nepostradatelná, chceme-li dosáhnout smysluplné, prosaditelné, systematické a nákladově efektivní inventarizace kontaminovaných lokalit.
Mnoho členských států a regionů již podobný seznam využívá pro provádění svých vyšetřování.
Je velmi důležité mít společný seznam, který zaručí harmonizované provádění a zabrání narušení vnitřního trhu v různých sektorech.
Poskytneme tedy investorům, hospodářským subjektům, veřejným orgánům a společnosti právní jistotu a společný základ pro hodnocení pokroku při určování kontaminovaných lokalit.
Dodám úplný seznam současných postojů Komise ke změnám na sekretariát Parlamentu.
Jak jsme již zmínil, mohu vás ujistit, že Komise bude sledovat vývoj svého návrhu v Radě a v Evropském parlamentu a podle něj zváží svůj postoj.
Ještě jednou bych chtěl poděkovat zpravodajům za jejich úsilí.
člen Komise.
Postoj Komise k pozměňovacím návrhům Parlamentu
Zpráva paní Gutiérrez-Cortinesové
Komise bude sledovat vývoj svého návrhu v Radě a v Evropském parlamentu, a podle něj zváží svůj postoj.
Současný postoj Komise k navrhovaným změnám je, že 50 může přijmout plně, částečně, nebo v zásadě.
Jsou to pozměňovací návrhy: 1, 7, 12, 13, 15, 20, 22, 30, 36, 41, 42, 45, 47, 49, 53, 55, 58, 59, 61, 62, 63, 64, 65, 69, 73, 74, 79, 80, 83, 86, 89, 90, 92, 96, 98, 99, 103, 104, 108, 115, 117, 137, 142, 143, 144, 145, 146, 147, 148 a 150.
Nemůže přijmout 111 pozměňovacích návrhů: 2, 3, 4, 5, 6, 8, 9, 10, 11, 14, 16, 17, 18, 19, 21, 23, 24, 25, 26, 27, 28, 29, 31, 32, 33, 34, 35, 37, 38, 39, 40, 43, 44, 46, 48, 50, 51, 52, 54, 56, 57, 60, 66, 67, 68, 70, 71, 72, 75, 76, 77, 78, 81, 82, 84, 85, 87, 88, 91, 93, 94, 95, 96, 97, 100, 101, 102, 105, 106, 107, 109, 110, 111, 112, 113, 114, 116, 118, 119, 120, 121, 122, 123, 124, 125, 126, 127, 128, 129, 130, 131, 132, 133, 134, 135, 136, 138, 139, 140, 141, 149, 151.
písemně. - (DE) V souvislosti se nedávným schválením Lisabonské reformní smlouvy musí Evropský parlament a celá EU podporovat a posilovat obnovený závazek v duchu blízkosti občanům a k ochraně zásady subsidiarity, počínaje u běžných aktivit.
Současný návrh rámce ochrany půdy tomuto závazku neodpovídá.
Byrokracie požadovaná v souvislosti s ním neodpovídá praktické užitečnosti směrnice a neexistuje způsob, jímž bychom ji ospravedlnili před občany EU.
Právě naopak, odporuje rozhodnutí Evropské rady do roku 2012 snížit byrokracii na evropské úrovni o 25 %.
Půda je především místní zdroj.
Účinná ochrana půdy tedy musí být prováděna na nejvhodnějších úrovních, na úrovni regionální nebo místní.
Pouze na těchto úrovních je možné se komplexně zabývat širokou řadou půdních charakteristik.
Přes rozsáhlé zlepšení, jehož zpravodajka dosáhla, tento návrh odmítám, jelikož porušuje zásadu subsidiarity.
Některé členské státy mají mimořádně dobré právní úpravy, jež by touto směrnicí mohly být oslabeny.
V případě potřeby by řešením mohla být metoda otevřené koordinace
- (PL) Degradace půdy je skutečností.
Jedním z faktorů, jež tento stav způsobily je ... společná zemědělská politika.
Potravinová soběstačnost byla dosažena za cenu intenzifikace zemědělství a degradace půdy.
Zvýšení hospodářské efektivity vede k vylučování malých a středních zemědělců, z nichž většina je ohleduplnějších k životnímu prostředí než velké zemědělské podniky zaměřené na zisk.
Toto je poslední výzva ke zpomalení procesu opouštění zemědělství a k návratu k rozumnému a vyváženému zemědělskému modelu, který půdu chrání.
Současné rozdělování zemědělských dotací je však v rozporu s tímto modelem.
Dotace jsou směřovány především do zemědělských koncernů a velkých intenzivních zemědělských podniků, 1,39 % příjemců obdrží téměř 30 % dotací!
Společná zemědělská politika musí být změněna.
Jejím základním cílem by měla být výroba zdravých potravin a ne zvýšená konkurenceschopnost.
Dobrá půda by měla být klíčovým prvkem této politiky.
To je důvod, proč podporuji veškeré činnosti, jež napomáhají ochraně půdy a obnovení její úrodnosti.
Nesnažme se konkurovat výrobkům z monokultur a intenzivních chovů.
Řekněme NE levnému masu napěchovanému hormony.
Nesnažme se konkurovat ovoci, které má jen malou výživovou hodnotu, levnému nekvalitnímu vínu nebo geneticky upravené stravě, o jejichž důsledcích zatím víme velmi málo.
Evropský zemědělský model by z nás měl učinit opravdový vzor pro celý svět.
2.
Evropská unie a humanitární pomoc (hlasování)
- Zpráva: Thierry Cornillet
(PL) Vážený pane předsedající, rád bych obrátil vaši pozornost ke skutečnosti, že po diskusi o kompromisní verzi tohoto usnesení jsme měli přesně 16 minut na podání pozměňovacích návrhů a kontrolu výsledků své práce.
Domnívám se, že se tak podrývá právo každého poslance tohoto Parlamentu a každé politické skupiny v tomto Parlamentu moci svobodně ovlivňovat texty našich usnesení, a to i prostřednictvím pozměňovacích návrhů.
Dovoluji si požádat, aby v budoucnosti nebylo umožněno opakování takovéto situace.
- před začátkem hlasování o pozměňovacím návrhu č. 1:
jménem skupiny PSE. - Vážený pane předsedající, hovoříme o zmrazených konfliktech.
Zmiňujeme se o dvou konfliktech - v Abcházii a Jižní Osetii - ale já bych jménem své skupiny rád navrhl vložit za slova "zmrazený konflikt" obrat "jako například v Podněstersku", aby bylo v bodu odůvodnění O zmíněno i Podněstersko.
jménem skupiny PSE. - Vážený pane předsedající, pan Swoboda už vás informoval o našem pozměňovacím návrhu, který se týkal Podněsterska.
(Ústní pozměňovací návrh byl přijat.)
5.
Evropský zájemdostát výzvě globalizace (hlasování)
- Společný návrh usnesení:
- Před začátkem hlasování o nadpisu před odstavcem 1:
jménem skupiny ALDE. - Chtěla bych navrhnout změnu tohoto nadpisu, aby první část zněla: "Vnější lisabonský rozměr".
Jde tedy o změnu "Vnějších politik" na "Vnější lisabonský rozměr".
(Ústní pozměňovací návrh byl přijat.)
- Před začátkem hlasování o odstavci 5:
(DE) Vážený pane předsedo, vzhledem ke stažení ústního pozměňovacího návrhu k odstavci 5 si Skupina Evropské lidové strany (křesťanských demokratů) a evropských demokratů přeje hlasovat "ne", v rozporu s tím, co je uvedeno v jejích seznamech.
- Před začátkem hlasování o odstavci 14:
(DE) Vážený pane předsedo, někteří poslanci mají problém s prostřední částí od "poukazuje na to, že jeden" po "domácí poptávka".
Po dohodě s panem Casparym ze Skupiny Evropské lidové strany (křesťanských demokratů) a evropských demokratů proto navrhuji doplnit slova "v některých členských státech" za "evropské hospodářství", a doufám, že tímto se vyřeší problémy s prostřední částí.
Domnívám se, že by to rovněž mohlo pomoci Skupině Aliance liberálů a demokratů pro Evropu.
(Ústní pozměňovací návrh byl přijat.)
- Před začátkem hlasování o odstavci 30:
(DE) Vážený pane předsedo, není námitky proti odložení tohoto textu, ale přesto bych požádal, abychom o něm hlasovali.
Pokud bude Parlament hlasovat ve prospěch tohoto znění, text patří někam jinam, ale může se stát, že nebude schválen, a proto žádám o hlasování o původním znění.
Nebyla předložena žádost o hlasování po částech.
- Po konečném hlasování:
(SV) Vážený pane předsedo, Parlament nyní hlasoval ve prospěch aktualizace a změny a doplnění integrovaných hlavních směrů.
Týká se to například sociálního rozměru.
Komise se rozhodla tomu doposud nevěnovat pozornost.
Chtěl bych slyšet komentář pana Špidly k tomuto rozhodnutí, které Parlament právě přijal, a zda bude otázku aktualizovaných a změněných a doplněných integrovaných hlavních směrů prosazovat v rámci Komise.
člen Komise. - Přirozeně, že stanovisko, které odhlasoval Parlament, je stanovisko, které má odpovídající váhu, a Komise jej nutně musí vzít v úvahu při další přípravě dokumentů, takže z tohoto hlediska hlasování Parlamentu má váhu, která mu v každém případě přísluší, a otázka integrovaných linií byla základní otázkou pro debatu, kterou jsme s Parlamentem vedli.
Vykládáme si "určitou váhu" jako "velkou váhu" a doporučíme, aby Komise přijala naše hodnocení.
Situace v Gruzii (předložené návrhy usnesení): viz zápis
11.
Koordinace práva členských států ohledně televizního vysílání (hlasování)
- Zpráva: Ruth Hieronymi
23.
Jmenování člena Účetního dvora (pan Henri Grethen) (hlasování)
- Zpráva: Inés Ayala Sender
27.
Vyhlášení konsensu o humanitární pomoci (hlasování)
- Návrh usnesení
Písemná prohlášení, která nejsou brána v potaz: viz zápis
17.
Bezpapírové prostředí pro celnictví a obchod (hlasování)
Zpráva: Christopher Heaton-Harris
1.
Legislativní a pracovní plán Komise pro rok 2008 (hlasování)
- Návrh usnesení
3.
Dohoda o stabilizaci a přidružení mezi ES a Republikou Černá Hora (hlasování)
- Doporučení: Marcello Vernola
Přerušení zasedání
Prohlašuji zasedání Evropského parlamentu za přerušené.
(Zasedání bylo ukončeno v 16:20)
Daňové zacházení se ztrátami v přeshraničních situacích (rozprava)
Dalším bodem je zpráva paní Kauppiové jménem Hospodářského a měnového výboru o daňovém zacházení se ztrátami v přeshraničních situacích.
zpravodajka. - Pane předsedající, chtěla bych začít vyzdvihnutím hlavního obsahu mé zprávy, kterou dnes projednáváme.
Ačkoli je tématem zprávy podle jejího názvu zdanění, ve skutečnosti jde o řádné fungování vnitřního trhu EU.
Globální ekonomika se rozvíjí způsobem, který představuje stále větší tlak na Evropu v oblasti udržení její konkurenceschopnosti, což bylo zdůrazněno a širokou shodou potvrzeno při četných příležitostech, jmenovitě v Lisabonské strategii a jejích revizích.
Musíme na tuto výzvu aktivně reagovat a jsem přesvědčena, že plně fungující jednotný trh je při dosahování tohoto cíle nejvyšší prioritou.
Kromě svobody pohybu zboží, osob a služeb znamená hlavně rovné podmínky pro evropské podniky při jejich usazování a podnikání kdekoli v Evropě, jako by to byla jedna země, domácí - skutečně domácí - trh, kde rozhodnutí vycházejí z reálné hospodářské výhody a nikoli z výhody narušené, kterou vytvořila byrokracie.
Překážky této svobody vedou nejen ke zhoršení možnost hospodářské volby, ale také brání evropským podnikům v rozvoji.
Přetrvávání takových překážek je politováníhodné, protože celoevropský domácí trh je pro evropské podniky základním kamenem růstu a podmínkou vzniku více evropských podniků s předním postavením na světě.
Přeshraniční konsolidace ztrát, která je tématem zprávy, je krokem k takovémuto fungujícímu domácímu trhu. v současné době je daňové zacházení se skupinou činnou v jediném členském státě oproti přeshraniční situaci výrazně preferenční. v rámci jednoho členského státu může podnik zpravidla započíst ztráty svých poboček a dceřiných společností do zdanění mateřské společnosti.
U poboček a dceřiných společností v jiných členských státech se však vnitrostátní právní předpisy značně liší.
Ve většině případů, pokud je konsolidace ztrát ve skupině pro daňové účely možná, je umožněna až se značným a nejednotným zpožděním.
Tento rozpor má závažné důsledky pro řádné fungování vnitřního trhu.
Narušuje investiční rozhodnutí, vytváří překážku vstupu na některé trhy a současně napomáhá nerovnému upřednostňování velkých trhů, které mohou ztráty snadněji absorbovat.
Zvláště narušuje schopnost rozvoje malých a středních podniků, kterým často vznikají počáteční ztráty, jež nemohou ihned absorbovat - pro malé a střední podniky je velmi významný i činitel času.
Existence různých právních předpisů členských států také zjevně zvyšuje náklady na zajištění shody, které si malé a střední podniky nemohou dovolit a které u větších podniků vedou k tzv. daňovému inženýrství.
A konečně, prodlení úlev za ztráty je pochopitelně pro všechny evropské podniky nákladné a zatěžující.
Značné nákladové zatížení vzniká vázáním legitimně návratného kapitálu, které často trvá roky, protože aktuální vnitrostátní právní předpisy pro úlevy za ztráty nedovolují konsolidaci bez zpoždění.
Zpráva prosazuje nápravu tohoto stavu pomocí možnosti započtení ztrát ve stejném daňovém roce, které by přeneslo nepřiměřenou časovou zátěž z podniku na veřejný sektor.
Rovněž by došlo k vyrovnání podmínek a současně ke snížení nákladů podniků na zajištění shody.
Znamenalo by také, že daňová oblast je oblast vyžadující ještě mnoho práce, má-li být vnitřní trh využit co nejlépe.
Neznamená to harmonizaci daňových sazeb, daňová konkurence je zdravým rysem evropského hospodářství.
Znamená to však přijetí právních předpisů, které usnadní přeshraniční podnikání a stanoví rovné podmínky, ve kterých budou investice odvozovány od nezkreslených hospodářských přínosů.
Proto vítám činnost Komise v této oblasti při prosazování opatření pro přeshraniční úlevy za ztráty.
Byla bych ráda, kdyby Parlament tuto naléhavě nutnou právní úpravu podpořil, a děkuji za vyjádření podpory, které se nám při práci dostávalo.
Podle mého názoru bude stanovisko Parlamentu rovněž velmi příhodné vzhledem k tomu, že i Evropský soudní dvůr požádal o politickou pomoc v této věci.
Dále bych chtěla povzbudit Komisi, aby pokračovala v prosazování konsolidovaného základu daně z příjmu právnických osob jako dlouhodobého řešení, které, jak doufám, podpoří v této zprávě i tato sněmovna.
Konsolidovaný základ daně z příjmu právnických osob je však dlouhodobý projekt, jehož realizace je otázkou daleké budoucnosti.
Do té doby jsou nutné přeshraniční právní předpisy, úlevy a konsolidace ztrát jako přechodná náprava určitých závažných problémů objevujících se ve fungování vnitřního trhu.
člen Komise. - Pane předsedající, jak si jistě pamatujte, před několika týdny jsme jednali o přínosu daňových a celních politik k Lisabonské strategii pro růst, zaměstnanost a konkurenceschopnost.
Přeshraniční úlevy za ztráty jsou jedním z klíčových prvků budování konkurenceschopného vnitřního trhu bez překážek, a tedy i přínosu pro růst a zaměstnanost.
Dovolte mi vysvětlit důležitost zajištění přeshraničních úlev za ztráty pro vnitřní trh.
Představte si malý nebo střední podnik, který úspěšně podniká na svém domácím trhu.
Jakmile bude chtít rozšířit svou činnost do jiných členských států, na vnitřní trh, nevzniknou mu jen problémy spojené s dalšími náklady na zajištění shody. v mnoha případech totiž tento malý nebo střední podnik nebude moci započíst počáteční ztráty proti zisku, který bude nadále produkovat v členském státě, ve kterém podnik sídlí.
Nezapočítávání zahraničních ztrát vede ke dvojímu zdanění a odrazuje mnoho malých a středních podniků od investic v jiných členských státech.
Na základě nové iniciativy o přeshraničních úlevách za ztráty by velké, ale i malé a střední podniky mohly snadněji rozšiřovat svou činnost do zahraničí a plně využívat výhod vnitřního trhu.
Iniciativa v oblasti přeshraničních úlev za ztráty představuje cílené řešení pro krátkodobý až střednědobý výhled a je přechodným krokem.
Upozorňuji však, že tato iniciativa by v budoucnu mohla doplňovat společný konsolidovaný základ daně z příjmů právnických osob, zejména u podniků, na které se tento konsolidovaný základ neuplatní.
Oblast působnosti iniciativy přeshraničních úlev za ztráty je omezenější než konsolidace v rámci konsolidovaného základu daně z příjmu právnických osob, protože ta stanoví automatické a komplexní započtení všech zisků a ztrát v rámci skupiny podniků.
Velmi oceňuji silnou podporu, kterou iniciativě Komise v oblasti přeshraničních úlev za ztráty, koordinovanému přístupu i naší práci na konsolidovaném základu daně z příjmu právnických osob ve své zprávě paní Kauppiová vyjádřila.
Stejně jako vy jsem přesvědčen, že bychom měli v našem úsilí o odstraňování daňových překážek na vnitřním trhu pokračovat.
za skupinu PPE-DE - (HU) Děkuji vám, pane předsedající.
Chtěl bych poděkovat panu komisaři a paní Kauppiové za tuto zprávu.
Zabývali se důležitou otázkou, která vyvolává citlivé a protichůdné emoce.
Dvě poznámky.
Na jedné straně cítím, že z hlediska vnitřního trhu je důležité, aby neexistovalo žádné riziko, že mateřská a dceřiná společnost budou jen z toho důvodu, že působí ve dvou různých členských státech, znevýhodněny oproti společnostem působícím jen v jednom členském státě.
Naléhavě proto požaduji, aby bylo odstraněno dvojí zdanění, jak řekl pan komisař, možná prostřednictvím mechanismu elektronické spolupráce.
Vzhledem k otázce času bychom měli podporovat efektivní přeshraniční činnost hospodářských subjektů a využít metody dobropisů a osvobození od daně.
Současně mám za to, že se musíme zabývat případy, kdy dceřiná společnost dosáhne zisku a mateřská společnost je ve ztrátě.
Paní Kauppiová, například v nových členských státech je to podle našeho názoru otázka důležitější.
Moje druhá poznámka ohledně zrušení dvojího zdanění se týká společného konsolidovaného základu daně.
Ještě o tom musíme jednat, mám však jisté výhrady.
Nechci prosazovat daňovou suverenitu, stále však nejsem zcela přesvědčen o účinku společného konsolidovaného základu daně.
Rovněž se obávám, že dojde ke značnému politickému tlaku na jeho minimální výši, stejně jako u DPH nebo daně z příjmu fyzických osob.
Dokazují to návrhy socialistů a komunistů i některých dalších představitelů levice, ačkoli věřím, že maastrichtská kritéria to zastavila.
Starosti mi však dělá to, že nevím, jaký bude účinek na nové východoevropské členské státy s nedostatkem kapitálu s ohledem na kapitálové toky na vnitřním trhu.
Kde bude sídlit správa?
A bude možné zachovat si jednotlivé daňové úlevy na vyvážení nevýhodného stavu infrastruktury?
Z těchto důvodů se hlasování o těchto částech zdržím, chci však panu komisaři a paní zpravodajce znovu poděkovat.
Děkuji vám, pane předsedající.
jménem skupiny PSE. - (IT) Pane předsedající, pane komisaři, dámy a pánové, návrh usnesení, o kterém dnes máme hlasovat, je příznačným projevem potřeby daňové politiky na úrovni EU.
Neznamená to oslabení nebo potlačení vnitrostátních daňových politik; nikdo nepochybuje o pravomoci jednotlivých členských států v této oblasti.
Znamená to však vytvořit pro ně rámec a koordinovat je, zvláště tehdy, kdy stejně jako v případě ztrát podniků v přeshraničních situacích přesahují rozhodnutí podniků o fúzích a přesunech v rámci Evropy a mimo ni vnitrostátní hranice.
Je jasné, že vnitrostátní právní předpisy, ale ani dvoustranné smlouvy zde nestačí, vzhledem k tomu, že v našem věku globalizovaných finančních trhů a globalizované výroby dochází k mnoha jevům, které překračují hranice jednotlivých zemí.
Obsah návrhu je výsledkem shody v mnoha otázkách a já připomenu jen ty hlavní a vyjádřím srdečné poděkování paní zpravodajce za její trvalou ochotu spolupracovat.
Sedmadvacet odlišných daňových systémů brání hladkému fungování vnitřního trhu a představuje překážku pro podniky, zvláště malé podniky, jak uvedl pan komisař Kovács.
První tvrzení v textu je samozřejmé, vyjadřuje nejhlubší obavy ze škodlivého dopadu odlišného zacházení s přeshraničními ztrátami ze strany členských států na fungování vnitřního trhu.
Navrhované řešení je stále jen přechodné a dočasné, protože jediným dokonalým řešením je společný konsolidovaný základ daně z příjmů právnických osob.
Proto podporujeme sdělení Komise jako významný krok k řešení této situace a přitom žádáme dostatečnou koordinaci mezi členskými státy, pokud se týká načasování a řešení: cituji ze čtvrtého bodu.
Je důležité připomenout si existenci společných evropských institucí, jako je "evropská společnost" a "evropská družstevní společnost", i postupy EU pro skupiny podniků působící na území Společenství.
Ty musí být výchozím základem, protože nám umožňují nejen vybavit si vazbu na průmyslová odvětví a tedy účinky na zaměstnanost, ale také potvrdit vznik stabilních skupin podniků působících na území Společenství.
Vždyť naším cílem je podpořit nikoli v jednotlivém členském státě, ale v Evropě samotné rozvoj a pevné zavedení systému výroby, který nenásleduje vábení sirén a nerozhoduje se takticky o rozložení své činnosti v různých zemích podle daňových výhod a vyrovnávání nákladů a ztrát tam, kde je to výhodné.
Ve výrobním systému musí být možné spolehnout se na rovné zacházení a vyhnout se různým druhům účetnictví podle toho, zda je ovládající podnik usazen jen v jedné zemi, nebo zda je činný ve více státech.
Tohoto výsledku nelze dosáhnout bez vhodných pravidel a jednotných podmínek.
Uznání toho, že výhodná daňová konkurence by zásadně narušila obsah tohoto návrhu, se nerovná vyvěšení ideologické vlajky proti němu.
jménem skupiny ALDE. - (SV) Děkuji za kvalitní zprávu, kterou Piia-Noora Kauppiová připravila.
Podává vyvážený obraz problémů a obtíží, které vznikají na vnitřním trhu, kde existuje 27 odlišných daňových systémů.
Globalizace, která byla zmíněna, nakonec ještě zvýšila potřebu společného přístupu k daňovým otázkám v EU, aby nevznikaly překážky pro hospodářskou soutěž.
Odlišná pravidla a byrokracie znamenají pro podniky i ztrátu ekonomické síly a ztrátu pracovních míst v EU.
Potřebujeme jasnější pravidla a přístup ve prospěch podnikání, jaký navrhuje paní Kauppiová.
Někteří z nás si možná musí sejmout klapky z očí.
Daně jsou, jak víme, velmi citlivé téma.
Klíčovými slovy zde jsou daňová konkurence a svoboda zemí určovat své sazby daně.
Dlouhodobým cílem Komise je dosáhnout konsolidovaného základu daně z příjmu právnických osob.
Protože ho dosáhnout nelze, měla by být přijata cílená opatření v oblastech důležitých pro efektivitu na vnitřním trhu.
Zpráva představuje různé možnosti opatření a ukazuje, jak si jednotlivé země zvolily různé přístupy, což je dobré, ale nikoli dostatečné. v zásadě je také rozumné, aby si podniky započítávaly přeshraniční ztráty v rámci jedné společnosti nebo mezi společnostmi v konsorciu.
Aby bylo takové uspořádání možné, je nutný společný přístup k tomu, co má být daněno, jinými slovy konsolidovaný základ daně z příjmu právnických osob.
Ve skupině ALDE se domníváme, že je to správná cesta.
Zavedení společného konsolidovaného základu daně z příjmu právnických osob nebude samo o sobě bránit daňové konkurenci, spíše naopak.
Základ daně bude společný a transparentnost se zlepší.
Tento nový systém zlepší možnosti malých a středních podniků zejména v oblasti započítávání jejich ztrát.
Znepokojení ministři financí - kterých je mnoho - mohou zůstat klidní.
Vaše pravomoc vybírat daně zůstane nedotčena.
Ve věci pozměňovacího návrhu 1 by naše skupina ráda rozdělila hlasování, jehož první část by se týkala samostatně spotřební daně.
Pokud jde o zbývající části, raději bychom se zdrželi hlasování o pozměňovacím návrhu, který předložila Donata Gottardiová k bodům odůvodnění E a F, abychom v této sněmovně usnadnili shodu a širokou podporu této vynikající zprávy.
jménem skupiny UEN. - (PL) Pane předsedající, paní zpravodajka zasluhuje za svou práci uznání, zpráva je však sporná.
Budeme hlasovat proti a já nyní vysvětlím proč.
Je to pokus sjednotit daňové režimy v Unii a nařídit členským státům, jak mají řešit daně.
Kromě toho to rovněž znamená zvýhodnění přeshraničních společností oproti malým a středním podnikům, což by naopak vedlo mnoho domácích podniků k zakládání poboček a dceřiných společností v jiných zemích bez hospodářských důvodů, jen za účelem využití ustanovení platných pro přeshraniční podniky.
Chtěl bych poukázat na to, že přeshraniční podniky mnoho let využívaly výhody nedostatečných odborných znalostí a podplácení úředníků v postkomunistických zemích a uchylovaly se k daňovým a účetním podvodům, jen aby vykázaly ztráty a vyhnuly se placení daní.
Unie nad tím přivírala oči.
Nová úprava by umožnila pokračování takového jednání a dala by mu právní základ.
Jsem velmi překvapen, protože by to vedlo k škodlivým důsledkům pro země staré Unie, jelikož jejich daně by se snížily.
Jsem přesvědčen, že je nutné nejprve vyřešit problém daňových a účetních podvodů přeshraničních firem v rámci Unie a zlepšit daňový aparát, zejména v nových členských státech.
To by pomohlo v prevenci a odhalování daňových přestupků.
jménem skupiny GUE/NGL. - (DE) Pane předsedající, dámy a pánové, do jisté míry se můžeme shodnout na jedné věci: současná situace v EU, kde existuje 27 rozdílných daňových systémů souběžně působících na integrovaném jednotném trhu se zcela volným pohybem kapitálu, je naprosto špatná.
Právě tady jednota skutečně končí.
Daňová konkurence je daňový dumping pro bohaté a mocné a představuje větší daňovou zátěž pouze pro obyčejné výdělečně činné osoby a spotřebitele.
Není žádným překvapením, že tento stav těší zvláště vlastníky nemovitostí a velké podniky.
Skutečně udivující a alarmující je však to, že o této realitě se v této sněmovně, která by měla zastupovat zájmy více lidí než jen několika vyvolených, stále jen mluví.
Bez ohledu na veškeré své nuance a propracovaná hodnocení je zpráva paní Kauppiové stále jen typickým příkladem překrucování skutečnosti.
Platí to pro postoj k údajnému kladnému dopadu daňové konkurence a stejně tak pro způsob, jakým se zpráva zabývá skutečným tématem, tedy daňovým zacházením se ztrátami v přeshraničních situacích.
Je veřejným tajemstvím, že podniky pravidelně využívají přeshraničních úlev za ztráty ke snížení svých daňových výdajů tak, že přesouvají své zisky do oblastí a zemí s nízkými sazbami daně.
Jak dokládají statistické údaje, jsou v tom velmi úspěšné: toto započítávání virtuálních ztrát ve skutečnosti znamená, že za posledních 20 let se částky zaplacené na dani ze zisku nadnárodních společností trvale snižují.
Rozsudky Evropského soudního dvora tento daňový režim ještě usnadnily, a proto závažně zasáhly do daňové suverenity členských států.
To vše jen přiživuje snahy o co největší snížení daně z příjmu právnických osob.
Ti, kdo tento vývoj podporují, zjevně chtějí Evropu, kde se v kruzích vyšší společnosti může hromadit nevýslovné bohatství, zatímco v nižších vrstvách se míra chudoby zvyšuje a bývalé střední třídy musí přežívat s příjmy, které v reálném vyjádření stále klesají.
Chceme jinou Evropu a chceme sociálně spravedlivou daňovou politiku. z tohoto důvodu naše skupina tuto zprávu zamítne.
jménem skupiny IND/DEM. - Pane předsedající, paní zpravodajka tvrdí, že tato iniciativa povzbudí malé a střední podniky k rozšiřování jejich přeshraničního podnikání.
Mám však trochu obavy, že iniciativu velmi prosazovaly velké nadnárodní společnosti, protože ty z ní mohou vytěžit nejvíce. v mé zemi, v Británii, je velká většina podniků malá a tyto podniky zajišťují zhruba 70 % zaměstnanosti.
Jen velmi malý počet z nich má zájem o zahraniční činnost.
Má hlavní námitka se však týká většího zasahování Evropské unie do daňových záležitostí.
Soudě podle vývoje daně z přidané hodnoty v EU, právní předpisy se budou donekonečna měnit.
Dosud jsme měli osm směrnic o DPH a v této oblasti stále existuje zmatek a velký prostor pro podvody.
Podnikům se pracuje nejlépe, pokud existují jednoduchá, dobře pochopitelná pravidla, jak právě řekl pan Schmidt.
EU umí dělat jen jedno a dělá to dokonale.
Umí věci komplikovat. v rozporu s názory ostatních poslanců by daleko lepším plánem byla podpora daňové konkurence.
Pak by státy s nejmenšími a nejjednoduššími daněmi lákaly nejvíce podniků.
(PT) Pane předsedající, rozdílné zacházení se ztrátami v různých členských státech narušuje hospodářskou soutěž na vnitřním trhu, je nespravedlivé a podporuje špatné daňové postupy.
Proto vítáme iniciativu Komise navrhující minimální úroveň harmonizace těchto pravidel a doufáme, že Rada vyjádří s tímto návrhem souhlas.
Jedná se o oblast, v níž je lepší regulace nezbytná, zejména pro vyloučení související právní nejistoty, která vedla k opakovaným podáním u Soudního dvora Evropských společenství a která přispěla ke zvýšené nejistotě v hospodářských vztazích, a tím poškodila společnosti a malé a střední podniky.
Je naprosto nezbytné zajistit, aby byly jednotlivé daňové postupy slučitelné s účinným fungováním vnitřního trhu.
Kvalita zprávy, kterou připravila zpravodajka, paní Kauppiová, umožnila dosažení široké shody hlavních politických skupin ve věci hlavních prvků zprávy.
Dohodu však mohou zdržovat určité méně významné aspekty zprávy v její prvotní podobě.
Podle názoru skupiny sociálních demokratů není tento postup slučitelný s otevřenou obhajobou praxe daňové konkurence.
Tyto postupy podporují umělý pohyb podniků, kapitálu a osob.
Takový pohyb často vede k projevům rozpadu v sociální i environmentální oblasti a výrobní struktury.
Kromě toho v některých hospodářstvích způsobuje daňová konkurence závažné problémy makroekonomické vyváženosti s nejrůznějšími důsledky, zejména z hlediska úrovně kvality a množství státního majetku, který takové země dávají k dispozici svým občanům.
Skupina sociálních demokratů v Evropském parlamentu je přesvědčena, že v případě tématu s tak strategickým významem by bylo nanejvýš výhodné předložit Komisi a Radě stanovisko Evropského parlamentu se širokou základnou podpory. v oblasti této iniciativy musí Evropská unie urazit ještě dlouhou cestu, zvláště pokud jde o vytvoření často zmiňovaného společného konsolidovaného základu daně z příjmu právnických osob.
Pro tuto budoucí práci musíme vytvořit politické podmínky.
Dohodu o této zprávě máme na dosah.
Doufáme, že až dojde na konečné hlasování, umožní kompromisní přístup politických skupin zachovat dosažený konsenzus ve věci hlavních myšlenek zprávy, aby byla schválena velkou většinou.
Nesmíme dovolit, aby tomuto schválení zabránily vedlejší aspekty, které nás politicky rozdělují v míře nikoli nepřekonatelné.
Vítáme aktivní účast zejména různých členů skupiny PPE-DE na tomto procesu, včetně její zpravodajky, jejich kompromisní a otevřený přístup, který umožnil dosažení shody o základních otázkách této zprávy.
Děkuji vám, pane předsedající.
(LT) Chtěla bych vás upozornit na něco, o čem jsme velmi rozsáhle hovořili, na různé nedostatky vnitřního trhu, a zdůraznit skutečnost, že rozvoj vnitřního trhu nám přináší mnoho výhod.
Tento dokument je důležitý z hlediska výhod pro zlepšení produktivity práce podniků činných na jednotném trhu.
Neměl by však být zapomenut ani další aspekt.
Zastupuji zemi, ve které většina podniků patří k evropským nadnárodním společnostem, nemají vnitrostátní povahu.
Proto je pro nás někdy velmi obtížné řídit svou zemi v makroekonomickém smyslu, protože podnikové strategie zastiňují cíle národního hospodářství, například peněžní bilance atd. Musíme nalézt vhodný kompromis mezi výhodami rozvoje vnitřního trhu a makroekonomickou stabilitou.
Chtěla bych komisaře znovu upozornit na to, že je nutné koordinovat politiky s hospodářskými otázkami a panem Almuniou.
(PL) Pane předsedající, protože se ujímám slova v této rozpravě o daňovém zacházení se ztrátami v přeshraničních situacích, chtěl bych upozornit na následující problémy.
Za prvé, přímé zdanění, například daň z příjmů právnických osob, nespadá do pravomoci Evropské komise.
Komise by se jím tedy zásadně neměla zabývat.
Za druhé jsem překvapen tím, že ve zprávě se vyjadřuje nesouhlas se snižováním sazeb daně z příjmů právnických osob v některých, zejména nových členských státech.
Za třetí, jsem znepokojen výzvou Komise k urychlení práce na zavedení konsolidovaného základu daně z příjmů právnických osob v Evropské unii.
Povaha takové daně, její sazba a stanovení základu daně patří k těm několika málo nástrojům, které jsou stále v pravomoci členských států a lze je používat k urychlení hospodářského rozvoje méně rozvinutých zemí.
Za čtvrté, studie návrhů Komise ohledně konsolidovaného základu daně z příjmů právnických osob naznačuje, že cílem je zajistit, aby se všechny členské státy rozvíjely tempem zahrnujícím růst HDP nejvýše o 2% ročně.
Jak by při takovém scénáři mohly nové členské státy, které zaostávají za rozvinutějšími zeměmi o 20 či 30 let, někdy dohnat své zpoždění?
(EL) Pane předsedající, pane komisaři, problém zdanění a možnost převodu ztrát u přeshraničních skupin podniků v Evropské unii nelze čistě a jednoduše řešit pouze na základě usnadnění přeshraniční činnosti podniků.
Tento cíl je samozřejmě důležitý pro hladké fungování vnitřního trhu, ale jde-li o otázku zdanění podniku, jak uvádí zpráva paní Kauppiové, kterou se dnes zabýváme, měl by být posuzován v širším rámci debaty o větší harmonizaci zdanění v Evropské unii.
Pokud neexistuje daňová konkurence za rovných podmínek a neexistuje ani minimální nutná shoda na společném jednotném základu daně z příjmu právnických osob, aby mohla být zavedena jednotná a transparentní pravidla vyměřování základu daně, vyžaduje od nás poskytování příležitostí, jakou představuje tato možnost daňové úlevy za ztráty přeshraniční povahy, velmi obezřetný přístup.
Takový krok je totiž spojen se závažným rizikem narušení daňových systémů a výnosů členských států i samotného fungování vnitřního trhu a hospodářské soutěže mezi podniky.
Pane předsedající, při této nové podobě rozpravy mohu samozřejmě tuto minutu využít k tomu, abych se komisaře dotázal na stav projednávání konsolidovaného základu daně z příjmu právnických osob v Radě, protože jak víme, někteří ministři financí jej příliš nevítají.
Mohl byste nám, pane komisaři, říci, jak pokračuje debata v Radě a co dnes 27 členských států navrhuje?
člen Komise. - Pane předsedající, sledoval jsem rozpravu s nejvyšším zájmem a potvrdilo se mé přesvědčení, že zavedení přeshraničních úlev za ztráty je důležitým činitelem prohloubení vnitřního trhu.
Plně sdílím názory paní Kauppiové, podle níž se na první pohled jedná o zdanění, ve skutečnosti však jde o řádné fungování vnitřního trhu.
Jsem velmi vděčný za vaši podporu zejména při usnadňování přeshraniční činnosti malých a středních podniků, kterou považuji za velice důležitou.
Chtěl bych poděkovat zpravodajce paní Kauppiové za velmi povzbuzující zprávu, a Hospodářskému a měnovému výboru a Výboru pro právní záležitosti za jejich podporu. s většinou závěrů může Komise souhlasit.
Podpora Parlamentu je vítána jako činitel, který může mít kladný dopad na následné projednávání v Radě.
Jak jsem naznačil ve zprávě, mohu vás ujistit, že pokračuje práce na konsolidovaném základu daně z příjmů právnických osob a na koordinaci systémů přímých daní členských států.
Na konsolidovaném základu daně z příjmů právnických osob mi velmi záleží a důvodem je to, že jsem si naprosto jist, že bude relativně větším přínosem pro malé a střední podniky než pro velké nadnárodní společnosti.
Chápu však uvedené obavy, a abych odpověděl na dotaz z konce rozpravy, chci vám říci, že v Radě se věc projednává, nikoli však jako konkrétní návrh. v současné době se projednává jako koncepce, a pokud jde o koncepci, vyjádřily svou podporu zhruba dvě třetiny členských států a méně než jedna třetina vyjádřila pochyby nebo nesouhlas.
Jakákoli diskuse, zejména diskuse, jež by poškodila nynější debatu o otázce přeshraničních úlev za ztráty, by byla předčasná, protože dosud neexistuje žádný konkrétní legislativní návrh. v programu legislativní práce Komise je však jeden bod, v němž se uvádí, že ve druhé polovině roku předložíme konkrétní legislativní návrh ve věci konsolidovaném základu daně z příjmů právnických osob - s nezbytným posouzením dopadu.
Pak můžeme jednat o tom, zda jsou obavy namístě či ne.
A ještě jedna věc: pokud neexistuje jednomyslná shoda (a v současné době podle mě žádná jednomyslná shoda nebude dosažena), můžeme jako řešení využít zesílené spolupráce.
Žádný členský stát by tedy nebyl nucen přijmout a používat konsolidovaný základ daně z příjmů právnických osob.
A i v zemích, které se pro konsolidovaný základ daně z příjmů právnických osob rozhodnou, by žádné podniky nebyly nuceny k jeho používání, protože by nemělo smysl nutit podniky nepůsobící na vnitřním trhu - nepodnikající na vnitřním trhu -, aby tento společný základ daně používaly.
Mohou zůstat u dříve používaného domácího vnitrostátního základu daně.
Souhlasím tedy s vaším závěrem, že na podporu vyrovnaného rozvoje a řádného fungování vnitřního trhu je třeba vyřešit překážky vyplývající z existence rozdílných daňových režimů pro právnické osoby v členských státech, především pomocí společných přístupů a koordinovaných opatření.
Pokud jde o započítávaní ztrát, vaše zpráva upozorňuje na několik konkrétních oblastí, kde je potřeba udělat více práce, například řešení konkrétních potřeb malých a středních podniků, definování skupin a rozsah pro automatickou výměnu informací.
Útvary Komise tyto návrhy a připomínky prostudují a pokud možno problémy přednesou.
Malé a střední podniky již jsou významnou součástí práce místopředsedy Güntera Verheugena.
Další aspekt, definování skupin společností, je zásadním prvkem práce na konsolidovaném základu daně z příjmů právnických osob.
Mohu vás rovněž ujistit, že vaše doporučení ve věci přeshraničních úlev za ztráty podniků a skupin společností nasměrují naši práci v nadcházejícím měsících.
Vaše zpráva obsahuje několik odkazů na vyhýbání se daňovým povinnostem.
Zde lze konstatovat, že loni v prosinci Komise přijala sdělení o používání opatření proti zneužívání v oblasti přímého zdanění.
Komise sdílí obavy z vyhýbání se daňovým povinnostem vyjádřené ve vaší zprávě.
Členské státy musí být schopny zabránit narušování svých daňových základů v důsledku zneužívání a agresivního daňového plánování.
Současně je nezbytné zajistit, aby neexistovala zbytečná omezení svobod vyplývajících ze Smlouvy.
Zahájením této poslední iniciativy se Komise snaží podnítit další diskuse s ostatními orgány o tom, jak by vnitrostátní opatření proti zneužívání mohla tyto požadavky splnit.
Vaše zjištění ohledně rizika vyhýbání se daňovým povinnostem budou vzata v úvahu.
Konečně, pokud jde o navržené pozměňovací návrhy ke zprávě, Komise nesouhlasí s pozměňovacími návrhy 1, 2, 3, 4, 5 a 6, ale mohla by podpořit pozměňovací návrhy 7 a 8, které se nesou v duchu sdělení.
zpravodajka. - Pane předsedající, budu velmi stručná.
Samozřejmě jsem ráda, že většina skupin hodlá při zítřejším hlasování zprávu podpořit.
Moje skupina navrhla zdržet se hlasování u pozměňovacích návrhů 7 a 8.
Myslím, že pravděpodobné přijetí pozměňovacích návrhů 7 a 8 je v souladu i s doporučeními Komise, což znamená, že zpráva zítra získá podporu velké většiny.
Také bych chtěla trochu připomenout minulost: jak těžké bylo o takových otázkách hovořit, než jsme v 90. letech přijali první směrnice o zdanění právnických osob - směrnici o zdanění mateřských a dceřiných společností a směrnici o zdanění úroků a licenčních poplatků.
Nyní však po vážné diskusi existují a jsem stále přesvědčena, že můžeme dosáhnout všech praktických záležitostí, například opatření proti zneužívání, že můžeme směrnici o zdanění mateřských a dceřiných společností zlepšit, že můžeme zlepšit činnost Fóra pro převodní ceny a že jsou takové iniciativy velmi potřebné.
Nakonec však potřebujeme velmi rozsáhlé řešení a konsolidovaný základ daně z příjmů právnických osob.
Nyní je to nejlepší dostupná možnost a musíme ji brát vážně.
Doufám, že toto řešení bude provedeno ve funkčním období tohoto Evropského parlamentu, do voleb v roce 2009.
Něco je do voleb v roce 2009 třeba udělat a nemůžeme si dovolit čekat na to, až členské státy přijdou se svými ratifikacemi a referendy.
Musíme jednat hned a dříve, než tento Parlament skončí.
Rozprava je ukončena.
Hlasování se bude konat zítra.
2. 8.2 - (
- Před hlasováním:
Předložení dokumentů: viz zápis
Úplné dotvoření vnitřního trhu poštovních služeb Společenství (rozprava)
Dalším bodem je doporučení pro druhé čtení podané jménem Výboru pro dopravu a cestovní ruch týkající se úplného dotvoření vnitřního trhu poštovních služeb Společenství (13593/6/2007 - C6-0410/2007 - (zpravodaj: Markus Ferber.
zpravodaj. - (DE) Pane předsedo, dámy a pánové, došli jsme na konec dlouhé rozpravy, která probíhala po čtyři volební období Evropského parlamentu; začala v roce 1992, kdy Evropská komise zveřejnila svoji bílou knihu o rozvoji poštovních služeb, pokračovala přijetím první poštovní směrnice v roce 1997 a její revizí v roce 2002; nyní, na začátku roku 2008, po více než 15 letech, jsme doufám připraveni společně přijmout rozumný soubor pravidel, který nám pomůže uvést v soulad zájmy spotřebitelů, zájmy společností, které se až do dneška těšily monopolnímu postavení v poskytování poštovních služeb, zájmů konkurentů, kteří si přejí vstoupit na tento lukrativní trh, a zájmů těch, kteří jsou v poštovním sektoru zaměstnáni.
My jsme zde v Evropském parlamentu poslední měsíce velmi tvrdě pracovali na dosažení těchto cílů.
Musím upozornit, pane předsedo, že hodiny běží rychle - ještě nemluvím tři a půl minuty!
Jsem přesvědčen, že jsme zde, v Evropském parlamentu, uspěli v dosažení přijatelného kompromisu mezi všemi těmito zájmy.
Rád bych poděkoval všem, kteří jej pomohli dosáhnout - mým kolegům poslancům z Evropského parlamentu, a zejména panu Brianu Simpsonovi, se kterým jsme díky našemu společnému úsilí na poli poštovních služeb vybudovali 14leté přátelství.
Sledujeme společně tuto důležitou otázku od roku 1994.
Rád bych poděkoval Komisi, která sehrála velmi konstruktivní roli, jak ve svých návrzích, tak u vyjednávacího stolu.
V této chvíli musím své zvláštní poděkování adresovat bohužel ne stávajícímu slovinskému předsednictví, ale portugalskému předsednictví Rady, kterému se 1. října minulého roku podařilo formulovat společný postoj.
Jsem obzvláště pyšný, a my všichni v Evropském parlamentu můžeme být pyšní, na skutečnost, že Rada do svého společného postoje zahrnula naše meziskupinová rokování a začlenila do jeho základů více než 95 % z nich.
Je to velký úspěch Evropského parlamentu, který ukazuje, že Parlament je schopen řešit tak komplexní otázky, jako je deregulace trhu poštovních služeb, což je další odůvodnění dodatečných pravomocí, které mu byly svěřeny Reformní smlouvou.
Podle toho jsme se tedy pokusili v diskusích, které jsme vedli ve výboru před druhým čtením, identifikovat oblasti společného postoje, které bychom mohli zlepšit.
Život jsme si nezjednodušili, protože každý kompromis má tu a tam nevyhnutelně určitý aspekt, kde může být určitý prostor pro zlepšení.
V prosinci jsme však v našem Výboru pro dopravu a cestovní ruch vyslovením naprostého souhlasu konstatovali, že všechny body, kterým Parlament přisoudil význam, vzala Rada skutečně v úvahu, a že bychom nic už nemohli vylepšit.
Jakýkoliv pozměňovací návrh by byl krokem zpět.
Proto může náš zpravodaj nyní říct, že doporučení velké většiny hlavního výboru zní, aby byl společný postoj přijat bez pozměňovacího návrhu, a byl bych rád, kdyby se tak zítra stalo.
Dali bychom tak také inspirativní příklad, kdybychom tuto komplexní záležitost liberalizace poštovních služeb, kterou tento Parlament řešil 15 let, aniž by se musel jednou jedinkrát uchýlit k dohodovacímu řízení, dovedli do zdárného konce.
Dovolte, abych Parlamentu připomněl, že se nám při druhém čtení vždy podařilo dosáhnout dohody.
Když se nám to podaří ještě jednou, bude to třešnička na dortu na závěr dlouhého legislativního procesu.
Prosím proto o vaši podporu a znovu opakuji své díky všem těm, kteří v tomto procesu velmi konstruktivně spolupracovali.
úřadující předseda. - (SL) Jsem velmi poctěn, že zde dnes mohu být přítomen na vašem plenárním zasedání.
Návrh Komise na směrnici o úplném dotvoření vnitřního trhu poštovních služeb Společenství byl pro ostatní zákonodárné orgány jedním z nejnáročnějších legislativních návrhů za posledních 15 měsíců.
Když ho Komise v říjnu 2006 předložila, všichni očekávali, že se v našich orgánech budou vést nekonečné spory a živé rozpravy o budoucnosti jedné z nejstarších a nejtradičnějších veřejných služeb v Evropě.
Projednávání této záležitosti bylo nesmírně náročným úkolem pro německé a zejména portugalské předsednictví v roce 2007.
Naše orgány stanovily od začátku společný cíl vyhýbat se v rozpravách populismu a demagogii a zaměřit se na základní parametry této záležitosti, včetně sociálních aspektů týkajících se zaměstnanců pošt a stálého financování všeobecné služby.
Poštovní sektor je, jak víme, ohrožen strukturální změnou a musí se přizpůsobit novým ekonomickým a sociálním okolnostem.
Konečná fáze celkové reformy poštovních služeb na vnitřním trhu nabízí jedinečnou příležitost růstu všem zúčastněným dodavatelům.
Veřejnost od nás nakonec očekává, že zachováme a zlepšíme jakost a účinnost poštovních služeb ve prospěch uživatelů, nehledě na místo, kde žijí.
Otevírání trhu poštovních služeb bylo doposud úspěšné.
Na trh vstoupili noví hráči a naskytly se nové příležitosti, které využili nejenom tito noví hráči, ale také ti zavedení.
Byly vytvořeny nové uživatelské služby.
Je zřejmé, že naprostá liberalizace poštovních služeb je nezbytnou podmínkou pro oživení tohoto sektoru a zajištění jeho existence souběžně s novými formami hospodářské soutěže a alternativních služeb.
Přístup našich dvou orgánů je dalším potvrzením základních zásad ochrany vysoce kvalitních, spolehlivých a cenově dostupných služeb pro všechny uživatele a znemožnění diskriminujících překážek, které by jinak stály v cestě novým činitelům vstupujícím na trh.
Evropský parlament i Rada zároveň akceptují, že některé trhy poštovních služeb v rámci Evropské unie fungují za zásadně odlišných podmínek.
Rada proto, když vyjadřovala svůj společný postoj, přijala rozhodnutí určit konec roku 2010 jako společný termín pro ukončení liberalizace.
Některým členským státům však bylo povoleno pro uplatnění nových pravidel přechodné období do konce roku 2012.
Společně se základním principem všech předchozích směrnic o poštovních službách umožňuje zásada subsidiarity členským státům uzpůsobit společná pravidla specifickým vnitrostátním okolnostem a zajišťuje dohled nezávislého regulačního orgánu nad trhem poštovních služeb.
Dámy a pánové, dovolte mi na závěr tohoto stručného projevu pogratulovat panu Ferberovi a zpravodajům všech zúčastněných politických skupin, tj. stínovým zpravodajům, za jejich příspěvky do našich plodných a konstruktivních diskusí.
Ačkoliv jsme ne vždy plně souhlasili s jejich konkrétními poznámkami, rád bych vám připomněl, že Rada do svého společného postoje zahrnula v listopadu 2007 řadu odpovídajících změn, a tím dala najevo svoji politickou rozhodnost, otevřenost a konstruktivní pružnost.
Zejména bych chtěl vyzdvihnout dobrou práci Komise v celém procesu společného rozhodování a její zasazení se o účinnou podporu a vedení členských států ve všech otázkách vztahujících se k provedení této nové směrnice.
Dámy a pánové, zítra obdržíme konečné rozhodnutí a opět potvrdíme náš základní souhlas s ustanoveními společného postoje Rady a doporučení Výboru pro dopravu a cestovní ruch z 9. prosince minulého roku.
Jsme si jisti, že jsme našli správnou rovnováhu mezi různými cíli a že jsme se otevřeně a citlivě zabývali politickými výzvami, aniž bychom ohrozili právní jistotu dodavatelů a spotřebitelů poštovních služeb.
Dámy a pánové, ještě jednou vám děkuji za vaši spolupráci a za text, který bude podle mého přesvědčení jistě schválen, a děkuji vám za pozornost.
člen Komise. - Paní předsedkyně, zítra by měl Evropský parlament přijmout historické rozhodnutí, které značí konec procesu zahájeného před více než 15 lety.
Třetí poštovní směrnice přivádí ke zdárnému konci dobře připravený postupný proces úplného otevření trhu.
Co se dnes jeví jako jasné a očividné řešení, nebylo ani zdaleka nesporné, když byla diskuse zahájena.
Komise předložila své návrhy 18. října 2006.
Následovala intenzivní a konstruktivní vyjednávání v orgánech.
Nakonec to byl Evropský parlament, který prostřednictvím své zprávy při prvním čtení 11. července 2007 připravil cestu kompromisnímu výsledku, který dnes máte před sebou.
Mnozí v tomto Parlamentu k tomuto důležitému výsledku aktivně přispěli a - jménem mého kolegy, komisaře McCreevyho - bych rád vyjádřil uznání zejména zpravodaji, panu Ferberovi, a jeho stínovým zpravodajům z ostatních politických skupin, kteří uvedený kompromis zformulovali.
Stejné uznání vyslovuji finskému, německému, portugalskému a - v neposlední řadě - slovinskému předsednictví.
Několik poznámek k obsahu: text, který je nyní předkládán, je vyvážený.
Bere v potaz zájmy různých politických skupin a členských států.
Návrh Komise počítal s dřívějším datem otevření trhu a potvrzoval cílové datum stanovené stávající poštovní směrnicí.
Další dva roky navíc je značná doba.
Poskytne všem provozovatelům čas k dokončení příprav.
Nemělo by to však vést k sebeuspokojení.
Důležité pro poštovní sektor, jeho zákazníky, jeho provozovatele a jeho zaměstnance je, že existuje konečné a bezpodmínečné datum pro úplné otevření trhu.
Společný postoj přijímá ustanovení pro spravedlivé podmínky a požaduje, abychom se zbavili překážek, které brání vstupu na trh.
K zítřejšímu hlasování byl předložen omezený počet pozměňovacích návrhů.
Většinou se jedná o pozměňovací návrhy, které již Výbor pro dopravu a cestovní ruch zamítl v prosinci.
Jak svého času zaznamenal můj kolega, pan McCreevy, tyto pozměňovací návrhy nepřinášejí vnitřnímu trhu, uživatelům poštovních služeb nebo poštovním doručovatelům a ženám žádnou přidanou hodnotu.
Je tu impuls k dokončení procesu poštovní reformy.
Abych to shrnul - text před vámi je vyrovnaný, má dobrý obsah a když se podíváte na jeho hlavní ustanovení, budete se mnou souhlasit, že je věrný svému cíli, tj. skutečnému otevření trhu, které není samoúčelné, ale představuje prostředek, s jehož pomocí sledujeme širší cíl vysoce kvalitního, vysoce účinného a udržitelného poštovního sektoru přizpůsobeného potřebám 21. století.
jménem skupiny PPE-DE. - (DE) Paní předsedkyně, v posledních letech jsme všichni, včetně mě, opakovaně naříkali nad skutečností, že většina míst na lavici Rady zůstává prázdných, dokonce i v případě závažnějších legislativních projektů.
Měli bychom si tedy dát záležet a vyjádřit naše potěšení ze zastoupení slovinského předsednictví na vysoké úrovni v této důležité legislativní rozpravě a ze skutečnosti, že Slovinsko již vstupuje, tak řečeno, do duše Lisabonské smlouvy, kterou samozřejmě právě ratifikovalo.
Vnitřní trh poštovních služeb má dlouhou předcházející historii.
Jsme potěšeni, že - pokud vše půjde dobře - tento náš stávající návrh pomůže dovést proces k úspěšnému završení.
Původní návrh Komise byl v podstatě souvislý a přijatelný, ale pro nás v Evropském parlamentu byl základní princip v mnoha případech uplatňován příliš zeširoka, a my jsme cítili, že důležitější podrobnosti zůstávají nevyřešeny.
V tomto smyslu bylo dobré, že náš výbor jednal velmi uspokojivou většinou a byl pod vedením našeho zpravodaje, Markuse Ferbera, kterému srdečně gratuluji jménem Skupiny Evropské lidové strany a Evropských demokratů, schopen při prvním čtení přidat k návrhu Komise četné důležité prvky a interpretovat a zkonkretizovat jeho ustanovení.
Po finanční stránce jsme zejména doplnili možnost navíc - důležitou možnost, protože zajišťuje, aby nebyla přehlédnuta žádná klíčová otázka.
Posílili jsme sociální ustanovení, zejména ve vztahu k takovým záležitostem, jako jsou pracovní podmínky, pracovní doba a nároky na dovolenou.
Zavedli jsme zejména klauzuli o dočasné reciprocitě, abychom zajistili, že směrnice nepřinese neočekávané zisky tím, že dovolí několika málo zbývajícím monopolům rozšířit své činnosti na deregulované trhy.
Na oplátku jsme souhlasili s odložením vstupu směrnice v platnost o dva roky.
Jsme přesvědčeni, že návrh byl obecně dobře vyvážený a máme pocit, že je nám dáno za pravdu opatřeními Rady, která z velké části schválila postoj Evropského parlamentu.
Měli bychom tento postoj zítra přijmout a sdílet uspokojení Rady, Komise a zpravodaje s výsledkem.
jménem skupiny PSE. - Paní předsedkyně, jménem skupiny PSE bych rád poděkoval Markusu Ferberovi za jeho zprávu a mnohaletou těžkou práci.
Skupina PSE akceptuje, že velká část postoje Parlamentu z prvního čtení byla Radou přijata, a to zaručí všeobecnou službu; zaručí to financování této služby; uzná také, že musí být zavedena sociální ochrana a pozdrží provedení o dva roky - do konce roku 2010 pro staré členské státy a roku 2012 pro nové členské státy.
Podle mého názoru to je hodně.
Existují tací, kteří budou stále ještě vést protiliberalizační bitvu.
Ale tato bitva byla ztracena před více než 15 lety, kdy Parlament souhlasil - navzdory mé radě v té době -, že bude sektor poštovních služeb liberalizovat.
Někteří z nás v tomto Parlamentu zdržovali úplné provedení po celých těch dlouhých 15 let, ale nakonec přichází doba, kdy se musíme postavit realitě čelem.
I když bych osobně rád zažil druhé čtení bez pozměňovacích návrhů, moje skupina je přesvědčena, že je správné objasnit financování všeobecné služby a chránit služby, které jsou v současné době poskytovány slabozrakým a nevidomým.
Takže budeme podporovat pozměňující návrhy 1, 2, 6, 18 a 19.
Musíme zajistit, aby poštovní služby byly konkurenceschopné, nikoli nezbytně jedna vůči druhé, ale vůči jiným technologiím.
Potřebujeme však, aby soutěžní podmínky byly shodné, a já doufám, s výhradami, které jsem nastínil, že můžeme naši práci na této věci uzavřít na základě našeho postoje z prvního čtení a vrátit se zpátky k nejdůležitější otázce poskytování spolehlivé, stálé a cenově dostupné poštovní služby pro naše občany a k uznání důležité práce, kterou odvedli všichni ti poštovní doručovatelé a ženy v celé Evropské unii.
A na závěr, když jsme - Markus Ferber a já - začali pracovat na této věci, ani jeden z nás neměl šedivé vlasy.
A teď se na nás oba podívejte!
jménem skupiny ALDE. - (IT) Paní předsedkyně, dámy a pánové, i já bych rád, jako všichni mí kolegové, pogratuloval zpravodaji, panu Ferberovi, k jeho práci.
Byla to práce, která byla zahájena před dlouhou dobou, během níž jsme zažili důležité okamžiky sbližování a určité okamžiky konstruktivní diskuse.
Pokud se jedná o můj vlastní postoj a postoj mé skupiny, nikdy v nich nebyl konflikt zásad nebo ideologie s myšlenkou liberalizace, se kterou všichni souhlasíme a podporujeme ji, zatímco jsme samozřejmě usilovali o zajištění záruk, které jsou nezbytné pro všeobecnou službu.
Ve stávajícím návrhu směrnice, který byl schválen Parlamentem během prvního čtení a potom znovu zvážen Radou, můžeme vidět přítomnost této záruky, i když některé podmínky by mohly být přesnější, konkrétnější a podrobnější.
Nechceme být jako ti, kteří nevidí les pro stromy, ale na druhou stranu nechceme ani ignorovat skutečnost, že se ďábel někdy skrývá v detailech.
Z toho důvodu bychom bývali dali přednost, aby - pokud se týká některých otázek spojených s autorizacemi, zajištěním řádné hospodářské soutěže a také pokud se týká plateb tarifů mezi subjektem pověřeným poskytováním všeobecné služby a jinými jednotlivými službami, práv a povinností týkajících se přístupu k síti - aby se některé otázky řešily podrobněji.
Byli bychom radši, kdyby se tak stalo, ale většina názorů přijatých v Parlamentu, které byly zastoupeny také v rámci výboru, asi byla v tom smyslu, že je zbytečné zvyšovat přesnost záruk a že je lépe neriskovat uzavření komplikované dohody.
Stručně řečeno - v této chvíli zastáváme toto stanovisko, a pokud se týká pozměňovacích návrhů k podmínkám pro nevidomé a slabozraké, rádi bychom jasně prohlásili, že pokud by to byly tyto a jenom tyto pozměňovací návrhy, které by prosazovaly dosažení dohody, nesouhlasili bychom.
Pokud by však měly být schváleny jiné pozměňovací návrhy, budeme také hlasovat pro.
Jinak bychom hlasovali proti všem předloženým pozměňovacím návrhům.
Děkuji, paní předsedkyně, pane komisaři, členové Rady. Rád bych nejprve poděkoval panu Ferberovi za jeho práci při hledání kompromisu mezi Parlamentem a Radou v tak politicky citlivé oblasti, jako jsou poštovní služby.
Rád bych zdůraznil, že objektivní potíže při liberalizaci přístupu k všeobecným službám, zejména pokud se týká nových členských států, vzala směrnice v úvahu v podobě dodatečné lhůty dvou let pro zajištění těchto služeb.
Zároveň byl zaveden spolehlivý právní rámec, který má zaručit všeobecné služby.
Proto jsem přesvědčen, že na tahu jsou nyní orgány členských států.
Navzdory potížím, se kterými se setkávají podniky poštovních služeb v některých členských státech, včetně mé země, Lotyšska, věřím, že liberalizace trhu vyřeší zdánlivě beznadějnou situaci poskytovatelů zastaralých poštovních služeb.
Pokud se týká zítřejšího hlasování, zvu vás k podpoře výše uvedených návrhů, protože členské státy musí využít své kompetence také s ohledem na slabozraké.
Děkuji vám.
jménem skupiny Verts/ALE. - (DE) Paní předsedkyně, obávám se, že mě okolnosti této záležitosti brání se přidat k oslavám.
Okolnost číslo jedna: Kdo z toho bude mít užitek?
Spotřebitelé, kteří žijí ve městech a velmi rádi dostávají propagační materiály do svých schránek.
Ti z toho budou mít užitek. Stejně tak podniky, které se specializují na hromadné poštovní zásilky a poštovní reklamní kampaně.
Na druhou stranu lidé, kteří jsou nevidomí a slabozrací, z toho užitek mít nebudou.
Proto vás snažně žádám, abyste podpořili náš pozměňovací návrh k této záležitosti.
Žádný užitek z toho nebudou mít ani zaměstnanci poštovních služeb, kteří budou pracovat za nízkou mzdu a budou pod obrovským tlakem, který se může za těchto předpokládaných podmínek jenom dále zvyšovat.
Další skupina, které to nepřinese žádný užitek, jsou lidé, kteří žijí na venkově nebo ve vzdálených oblastech a budou se muset spoléhat na soukromé poštovní služby, jelikož budeme zažívat plíživé zhoršování úrovní služeb na minimální možnou a přípustnou úroveň.
A zejména nebude existovat žádná výhoda pro daňové poplatníky, kteří musí opět financovat všeobecnou službu, která byla dříve financována interně a byla tak řečeno účinně dotována výnosy z hromadných zásilek a soukromých poštovních služeb.
Z těchto důvodů jsem proti směrnici.
Jsem přesvědčen, že je založena na omylu.
Hospodářská soutěž je dobrá, ale je třeba se postarat o to, aby byly zajištěny rovné podmínky, za kterých se bude odehrávat. A to se v tomto případě nestalo.
jménem skupiny GUE/NGL. - (NL) Paní předsedkyně, poštovní služby jsou veřejnou službou náročnou na pracovní síly.
Ve druhé polovině devatenáctého století se státy Evropy rozhodly, že potřebují mít svůj vlastní monopol na poštovní služby, protože soukromý sektor nebyl s to tomuto úkolu dostát.
Vždy existovaly soukromé společnosti, které se snažily tuto situaci obejít.
Nabízely levnější služby, ale výběrově; vybíraly si přitom nejfrekventovanější části poštovní doručovací služby a nabízely horší pracovní podmínky a podmínky pracovních smluv.
Od 90. let 20. století se politická většina pokusila vytvořit ještě širší sféru působnosti pro takové společnosti, a toto navrhované rozhodnutí jim dává téměř naprosto volnou ruku.
Moje skupina očekává, že to bude mít za následek zhoršení doručovacích služeb pro spotřebitele, úpadek podmínek pro pracovníky a dodatečné náklady pro členské státy na udržování a znovuobnovení jejich všeobecných poštovních služeb.
Dokonce i nyní, když tři největší skupiny souhlasily s kompromisem ve věci konečných termínů a doprovodných opatření, moje skupina stále vnímá tuto volbu jako krok zpět.
Kromě opatření na zlepšení určitých detailů, jako jsou přísnější záruky pro nevidomé zákazníky a pro zaměstnance, proto navrhujeme, aby tato liberalizace byla zamítnuta.
To by také bylo v souladu s nedávným odmítnutím prodeje veřejných podniků voliči v německém městě Lipsku.
jménem skupiny IND/DEM. - Paní předsedkyně, upozorňuji na frázi "pevné a neodvolatelné datum".
Jedna věc, kterou tvůrce EU Jean Monnet nesnášel na demokracii, byla, že nic není neodvolatelné.
Žádná demokratická vláda nemůže zavázat svého nástupce tímto "neodvolatelným".
V EU existuje demokratický deficit, protože stále těsnější unie byla vytvářena jako neodvolatelná.
Bez příležitostí pro demokracii.
Lidé mohou hlasovat, pouze aby podpořili to, co chce elita EU.
Je to jednosměrná ulice.
Francouzi a Holanďané hlasovali proti této neodvolatelné unii.
To, že byli ignorováni, a to, že byla zavedena tatáž neúspěšná ústava, dokládá mé tvrzení.
Neučíte se z historie.
Sovětský svaz je pryč.
Hitlerova Tausendjähriges Reich trvala 12 let.
Odpor, který vytváříte, když lidem upíráte referendum, svrhne tuto netolerantní říši EU tak jistě, jako po noci přichází ráno.
(HU) Paní předsedkyně, do konce roku 2012 budou poštovní služby plně liberalizovány a i v této oblasti bude dosaženo jednotného trhu.
Protože otevření trhu bude mít různý dopad na trhy v jednotlivých členských státech, bude se trh, díky tomu, čeho jsme dosáhli prostřednictvím právních předpisů, otevírat postupně.
Dosáhli jsme také situace, kdy si příslušné poštovní úřady mohou ponechat zisk, který mají k dispozici, až do konce přechodného období, a já osobně si toto poznamenávám jako výsledek.
Evropská regulace se po dlouhé době zrodila a staví všechny do podmínek konkurence.
Zvláštní díky za to patří zpravodaji.
Jinými slovy - tato regulace nebude po otevření trhu znamenat nevýhody pro konkurujících si společnosti, ale nové vyhlídky.
Paní předsedkyně, toto vše je pouze poloviční vítězství, pokud nebudou podniknuty další kroky.
Jaké kroky to jsou?
Zaprvé se poštovní úřady, které mají výsadu odkladu, musí v následujících letech zaměřit na to, aby byly schopné splnit požadavky podpořené evropskou konkurencí, to znamená, že budou skutečně využívat časové výhody, které jim jsou nyní poskytovány.
Zadruhé musí státní regulace a politiky zajistit, aby -zatímco bude docházet k zeštíhlení poštovního úřadu pod heslem nabytí konkurenceschopnosti - všeobecná služba byla skutečně zaručena na odpovídající úrovni.
Neměli bychom zapomenout, že odpovědnost za službu bude stále povinností státu.
Regulace se ve skutečnosti zrodila proto, aby občané Evropy, ať žijí kdekoliv, i v těch nejmenších místech, měli přístup k poštovním službám za přiměřenou cenu a v přiměřené kvalitě.
Děkuji za pozornost.
(FR) Paní předsedkyně, myslím si, že záležitost, o které budeme zítra hlasovat, je historickou záležitostí, protože pošta byla veřejnou službou od historických časů, zejména od dob monarchií.
Bylo tomu tak proto, že rozvoz pošty je strategická záležitost a zajišťoval také všeobecnou a rychlou službu.
Právě jsme ukončili veřejnou kontrolu poštovních služeb, resp. budeme ji ukončovat zítra, abychom ji nahradili do značné míry deregulovaným poštovním trhem.
To, co je navrhováno v této směrnici, bude zaprvé skvělý trh pro právníky a advokáty, protože se nejedná o harmonizaci. Každý členský stát si může zvolit svoji vlastní metodu financování a existují čtyři různé metody.
Směrnice také navrhuje něco naprosto paradoxního - kompenzaci financování všeobecné služby prostřednictvím státních dotací, zatímco v některých zemích to, co bylo finančně nevýnosné, bylo financováno vyrovnáním, když se to výnosným stalo.
Myslím, že děláme chybu.
Čas to ukáže, ale už dnes máme určité náznaky, že tomu tak je. Do poštovních služeb ve Spojeném království bylo investováno více než 880 milionů eur.
Ve Španělsku bylo právě oznámeno, že kvůli tlaku konkurence nebudou venkovské oblasti nadále dostávat přímou poštovní službu. Němci mají problémy uvést v soulad minimální mzdu a trh poštovních služeb.
Mám pocit, že nyní přinášíme užitek společnostem, necháme je slíznout smetanu té nejlepší části trhu, ale nesloužíme obecnému zájmu v poštovních službách ani externí konkurenceschopnosti Evropské unie.
(NL) Paní předsedkyně, podporuji kompromis, kterého dosáhl pan Ferber a který schválila Rada, protože jsem zastáncem otevřeného trhu pro poštovní služby.
Myslím, že tato směrnice dává členským státům dostatečný prostor, aby zajistily otevření svých trhů odpovídajícím způsobem, a aby existovali různí poskytovatelé služeb, kteří budou bojovat o zákazníky na základě zajištěné kvality.
Jistě není úmyslem, aby členské státy využívaly tento prostor k tomu, aby bránily otevírání svých trhů, přestože i takové riziko existuje.
Tato směrnice by se dala snadno uplatnit tak, aby nové společnosti byly vystaveny tak přísným požadavkům, že by se nikdo nový neobtěžoval s listovní poštou.
Pokud budou členské státy uplatňovat tuto směrnici takto, pak přijmeme bezvadný právní předpis, ale v praxi pro zákazníky pošt nic nezměníme.
Myslím, že ten text určitě musíme schválit, ale rád bych požádal Komisi, aby se ujistila, že cíl vytvořit otevřený trh poštovních služeb není obcházen opatřeními členských států.
Vidím, že například země pana zpravodaje přijala nedávno opatření, která ve skutečnosti poštovní trh v Německu opět uzavřela.
(GA) Pane předsedo, poštovní služba v Irsku hraje ústřední roli v životech venkovských komunit, zejména pro ty, kteří na venkově bydlí, a pro lidi ve vzdálených regionech, kteří kolem sebe nemají žádné sousedy.
Vítám tedy poskytování všeobecné služby - něčeho, co je životně důležité pro lidi v Irsku, a jsem si jist, že i pro jiné členské státy.
Nejdříve bych rád pogratuloval zpravodaji, panu Ferberovi, za to, že se této zásady pevně držel.
V zájmu zákazníků by měla být stanovena v návrzích našich dokumentů a v této souvislosti také vítám novou finanční službu, kterou právě v Irsku uvádí do chodu irská pošta.
Je to doklad o tom, že poskytovatelé poštovních služeb se mohou přizpůsobit požadavkům nového trhu a zároveň přitom dál poskytovat svoji všeobecnou poštovní službu.
Kromě toho bych rád přivítal nedávné rozhodnutí Soudního dvora, podle kterého je poskytovatel poštovní služby oprávněn uzavírat smlouvy o distribuci výplat sociálních dávek.
(PT) Rada souhlasila s úplným otevřením trhu poštovních služeb na úrovni EU od 31. prosince 2010 během portugalského předsednictví a uplatnila pravidla konkurence na to, co by podle některých měla být veřejná služba, aby tak vytvořila vnitřní trh poštovních služeb.
"To je skvělé," řekne portugalský premiér.
Toto rozhodnutí však představuje velkou ránu uštědřenou veřejným poštovním službám, zejména když budou zrušeny vyhrazené oblasti, čímž se uvádí do pohybu proces jejich rozebrání a následného předání do rukou zisky motivovaných nadnárodních firem, a navíc na veřejné náklady, a ohrožují se práva národa a pracovníků v tomto sektoru.
Pokud existovaly nějaké pochybnosti o skutečném významu včlenění "protokolu o službách obecného zájmu" do návrhu Smlouvy, tato směrnice je rozptýlí; je jím pokračující rozklad a destrukce veřejných služeb, ohrožující jejich vlastnictví a poskytování demokraticky řízenými a kontrolovanými veřejnými společnostmi.
Proto navrhujeme tuto směrnici zamítnout.
(SV) Paní předsedkyně, pošta je jednou z veřejných služeb, kterých si lidé v našich zemích, staří i mladí, cení nejvíce.
Proto je formulace rozhodnutí naprosto zásadní.
Během dřívějších rozprav o této směrnici jsem vyjádřila obavy, že by potřeby řídce obydlených oblastí nemusely být zajištěny.
Nebylo zřejmé, jestli by byla zaručena stejná služba pro všechny.
Při jedné příležitosti, během doby vyhrazené pro otázky komisaři McCreevymu, jsem dostala slib, že v požadavku na poskytování všeobecné služby nebude žádná změna.
Nyní máme kompromis, který dává záruku, že od těch z nás, kteří žijí v řídce obydlených oblastech, bude pošta vybírána a bude jim doručována pět dnů v týdnu jako komukoliv jinému.
Zítra tento kompromis k poštovní směrnici podpořím.
Doufejme, že provedení deregulace jednotného trhu v dalším sektoru povede k lepší službě, nižším cenám a účinnějšímu poštovnímu systému pro všechny.
(NL) Paní předsedkyně, ráda bych poděkovala našemu zpravodaji, panu Ferberovi, co nejsrdečněji za práci, kterou udělal.
Podařilo se mu získat Parlament pro souhlas s touto obtížnou záležitostí při prvním čtení, i když jsme on i já cítili, že bychom měli jít o krok dál.
Nakonec však byl náš jednotný postoj tím, co vedlo Radu, a tak i já bezvýhradně souhlasím se společným postojem.
Členové skupiny socialistů a skupiny Zelených dostali bohužel strach a nejsou schopni vidět obrovské příležitosti, které tato směrnice nabídne novým společnostem a pracovním místům.
Jsem o tom naprosto přesvědčena a příklady v řadě členských států stojí za mnou.
Vše však bude nyní záviset na Evropské komisi, jak se bude směrnice držet, aby nezůstala pouhým nedoručitelným dopisem, tedy fakticky neužívanou normou.
Pokud bude směrnice provedena, určitě dosáhne cíle otevření trhů.
Budou existovat lepší služby pro spotřebitele a nebude se dít to, co právě dělá Německo, tedy vytlačování nových hráčů, ale nejenom nových hráčů, ale také nových společností, nových služeb, nových pracovních příležitostí z trhu pod záminkou sociální ochrany.
Takže jsem spokojená s odpovědí, kterou jsem od Evropské komise dostala včera.
Mám za to, že se Komise chystá situaci v Německu prošetřit.
Chtěla bych vás naléhavě požádat, aby se tak stalo, a to rychle, protože noví hráči na německém trhu jsou ve vážných potížích a bylo by opravdu hrozné, kdyby věci nefungovaly a kdyby se vytvořil špatný precedens.
Předpokládám, že Francie a jiné země budou Německo následovat, a pak nakonec nedosáhneme vůbec ničeho.
Takže Komise zde má obrovskou odpovědnost.
Doufám, že využijete všechny možné zákonné cesty a také budete vyvíjet politický tlak, který je potřeba k zajištění řádného uplatnění této směrnice na evropský poštovní trh.
(RO) Paní předsedkyně, pane komisaři, poštovní služby mají zásadní důležitost pro hospodářský a společenský život obcí.
Proto musíme zaručit dostupnost poštovních služeb a především musíme zajistit kvalitu těchto služeb.
Plná liberalizace trhu poštovních služeb, včetně zásilek o váze menší než 50 gramů, umožní zvýšení konkurence, objeví se nové subjekty a vytvoří se nová pracovní místa.
Ráda bych se však zamyslela nad několika důležitými otázkami.
Především je zásadní, aby všeobecná služba byla zaručena a aby každý občan mohl dostávat poštu, nehledě na to, jestli žije na vrcholu hory nebo na ostrově.
Zadruhé musíme zajistit slušné pracovní podmínky pro lidi, kteří v tomto oboru pracují; zejména musíme zajistit, aby existovaly sociální záruky týkající se pracovních míst a příjmů.
Zatřetí je pro členské státy, které mají zaručit všeobecnou službu, důležité, aby co nejdříve definovaly prostředky pro financování této všeobecné služby.
V tomto ohledu umožňuje směrnice členským státům flexibilitu.
Začtvrté, protože žijeme ve stále více digitalizovaném světě, je zásadní, aby subjekty poskytující poštovní služby diverzifikovaly své činnosti tak, aby také poskytovaly elektronické služby.
Některé členské státy budou mít před plnou liberalizací poštovních služeb k dobru další dva roky.
Nehledě na to, kdy k liberalizaci dojde, subjekty poskytující poštovní služby by měly mít účinné řízení, které by zaručilo vysokou kvalitu těchto služeb.
(PL) Paní předsedkyně, povolit soukromým subjektům poskytování poštovních služeb je kontroverzní rozhodnutí.
Čas ukáže, jestli je to pro spotřebitele užitečné.
Musíme si pamatovat, že v některých nových členských státech s nižší úrovní rozvoje jsou instituce bránící zájmy hospodářské soutěže a spotřebitelů ve veřejném povědomí teprve slabě ukotveny.
Existuje nebezpečí porušení rovnováhy mezi zájmy kapitálu a zájmy spotřebitelů.
Je tedy třeba přivítat, že datum bylo stanoveno na rok 2012.
Zároveň bych navrhl, aby před rokem 2012 byla vypracována analýza o fungování trhu poštovních služeb v těch zemích, které již přijaly nová pravidla, s ohledem na zjištění a prevenci jakýchkoliv nesrovnalostí ve zbývajících zemích.
Uvažuji také o tom, že by subjekt poskytující veřejné služby měl být odměňován státními orgány, a nejenom být - jak navrhují autoři zprávy - pouze odškodněn.
Panu Ferberovi kvůli rokům práce na tomto právním předpisu zešedivěly vlasy.
Doufám, že mu zavedení nových předpisů nezpůsobí další stresy a že kvůli nim nakonec o vlasy nepřijde úplně.
(DE) Paní předsedkyně, je zajisté velmi zřejmé, že postoj pana Ferbera a postoje paní Wortmann-Koolové a jiných poslanců jsou diametrálně odlišné.
Jsem přesvědčena, že je špatné považovat privatizaci a liberalizaci veřejných služeb za standardní reakci na globalizaci.
Mám také důvod věřit, že s tímto přístupem nesouhlasí stále více lidí.
V referendu, které se konalo minulý víkend v Lipsku, odmítlo privatizaci 80 % voličů, nebo spíše těch, kteří přišli volit, a tak zabránili městské radě provést jakékoliv další privatizace v následujících třech letech.
Dovolte mi, abych vám také řekla, že tomu jednoduše není tak, že by tato směrnice, o které diskutujeme, v sobě měla začleněna skutečná ochranná opatření na ochranu lidí - zaměstnanců - před sociálním dumpingem.
Byli jsme svědky toho, jak se zavedení minimálních mezd v poštovních službách v Německu setkalo s odporem právě těch společností, které si vybudovaly základy svého obchodu na nejnižších možných mzdách.
Mám také vážné obavy, jaký dopad bude mít, když těmto společnostem budou udělovat zakázky veřejné instituce.
(PL) Paní předsedkyně, práce na liberalizaci poštovního sektoru probíhala po dobu 15 let, což představuje více než 90 miliard EUR ročně v unii jako celku.
Dnes máme předvečer hlasování o takovém právním předpisu a jeho zapsání do historie Unie a já bych chtěla panu zpravodaji pogratulovat k této vynikající práci.
Stávající verze projektu je širokým kompromisem, kterým byly, jak se zdá, dosaženy hlavní cíle - plné zavedení vnitřního trhu poštovních služeb, zejména ukončením monopolu na poštovní zásilky, a zajištěné pokračování vysoce kvalitní, nízkonákladové veřejné služby.
Současná verze této směrnice však není tak ambiciózní jako původní návrh Komise.
V průběhu jednání se stával stále více patrný odklon od myšlenky liberalizace ve prospěch postupného, poněkud opatrného otevírání poštovního trhu pro listovní zásilky o váze menší než 50 gramů. To se odráží v kompromisním datu pro vstup směrnice v platnost, zejména v případě nových členských států a zemí s malým počtem obyvatel, malou geografickou rozlohou a výjimkami ve veřejných službách.
Datum 31. prosince 2012 pro členské státy, které se připojily k Unii v roce 2004, se zdá zbytečně vzdálené.
Uvědomuji si, že to je součást vyjednaného kompromisu, který přijímáme, ale mohlo by to velmi pravděpodobně zbrzdit navrhované změny.
Mám obavy, že tak dlouhá doba - více než čtyři roky - pro vstup směrnice v platnost jednoduše zpomalí změny, jejichž účinnost by například v případě dvouletého období nastala okamžitě.
Nakonec bych ráda podpořila žádost paní Pleštinské o to, aby do navrhované směrnice byly znovu zařazeny výjimky týkající se nevidomých a slabozrakých.
Ve stávající verzi chybí.
(NL) Paní předsedkyně, rád bych poděkoval zpravodaji a mým kolegům poslancům, díky jejichž pomoci bylo dosaženo výsledku, který představuje značné vylepšení původního návrhu Komise.
Chápu, proč ho mnozí z nás chtějí nechat tak, jak je, ale za pozitivními prvky, které byly ke směrnici doplněny, se skrývá také několik nebezpečí.
Ve skutečnosti nebylo ještě ničeho dosaženo, protože na členských státech se ponechává mnoho odpovědnosti za dvě rozhodující záležitosti.
Zaprvé stále ještě visí mnoho otazníků nad tím, jak bude všeobecná služba financována.
Členské státy zde mají řadu možností, ale není vždy jasné, zda budou skutečně fungovat.
V mnoha případech to povede ke všem možným sporům, včetně sporů právních.
Cítím proto, že by bylo užitečné objasnit dvě věci - zaprvé že členské státy mají povinnost zajistit všeobecnou službu a její financování za jakýchkoliv okolností, zadruhé že se od členských států musí požadovat, aby si daly své věci do pořádku a připravily se na tuto novou situaci důkladně a včas.
Druhou důležitou záležitostí je sociální oblast.
Zde je důležité poukázat na to, že tato směrnice umožňuje členským státům požadovat od všech subjektů poskytujících poštovní služby prostřednictvím systému udělování licencí, aby například dodržovaly stejné kolektivní smlouvy nebo jiné minimální normy.
Je to dobrá myšlenka, ale stále ještě je to pouze nepovinné a bude to uplatňováno v různých zemích různě.
Stručně řečeno, myslím, že by směrnice mohla být zpřísněna, a nemá to nic společného se strachem, ale odráží to skutečnost, že volný trh musí být regulován a liberalizaci je nutno pečlivě připravit.
(EL) Paní předsedkyně, nejsme spokojeni s Evropskou komisí, Radou a naším zpravodajem, protože se vůbec nezmínili o kolísání počtu pracovníků v sektoru, pracovních podmínkách, pracovní době nebo platech.
Podobně nebyla vypracována žádná ustanovení pro účinnou kontrolu jak tarifových politik podniků, tak situací soukromých monopolů v přepravě balíků a expresní pošty.
Zpráva dále zdůrazňuje stabilní zaměstnanost v členských státech navzdory místním fluktuacím, ale nebyly předloženy žádné údaje, které by to dokládaly.
Za těchto okolností tedy není možné provést řádné vyhodnocení v zájmu pracovníků.
Nakonec by mělo být zdůrazněno, že Rada v jistém smyslu ratifikovala pozměňovací návrhy Parlamentu, a přitom připustila spoustu diskusí o sociálních dopadech jak na zaměstnance služeb, tak na spotřebitele.
(DE) Paní předsedkyně, úplné dotvoření vnitřního trhu poštovních služeb dostatečně ilustruje pravdivost rčení "Kdo si počká, ten se dočká".
Dokonce i já mohu podpořit tento návrh, který je na pořadu jednání, výsledek patnácti let tvrdého vyjednávání.
Jsem náhodou jedna z těch, kteří by raději zachovali monopol státních poštovních správ na listovní zásilky pod 50g hranicí.
Nyní je tato poslední fáze kontrolované deregulace poštovního trhu připravena vstoupit v platnost 1. ledna 2011.
S ohledem na strukturu poštovních služeb v Lucembursku, zákonnou povinnost zaměstnávat dobrovolníky z ozbrojených sil ve veřejných službách a z toho vyplývající náklady, jsem nemohla podpořit rychlou a nedostatečně kontrolovanou deregulaci trhu poštovních služeb, protože by to mohlo mít dopad na zaměstnance a zákazníky pošt.
Pro první čtení jsem tedy požádala zpravodaje, pana Ferbera, aby malým zemím s relativně málo obyvateli umožnil dvouleté prodloužení lhůty k provedení, aby mohly nadále omezit poskytování určitých služeb na poskytovatele všeobecné služby, a já mu děkuji za pochopení.
Diskrétně jsem toto uspořádání ohraničila tak, abych zajistila, že Lucembursko bude z této výjimky profitovat, ale ministři raději vyloučili jakékoliv nedorozumění vyjmenováním příslušných zemí.
To nás drží v bezpečí.
Důležité je, že požadavek všeobecné služby zaručuje vybírání pošty a její rychlé doručení na určenou privátní nebo obchodní adresu každý pracovní den, dokonce i v odlehlých nebo řídce osídlených oblastech.
Externí financování, které by mohlo být potřebné k pokrytí čistých nákladů všeobecné služby, a tím pádem také otázka cenově dostupných sazeb, byly též uspokojivě upraveny.
A nakonec byla přijata nejlepší možná opatření k zabezpečení trvalých kvalifikovaných pracovních příležitostí u poskytovatelů všeobecné služby a k zaručení dodržování podmínek zaměstnávání a systémů sociálního zabezpečení na základě stávajících právních ustanovení nebo kolektivních smluv, což je opakem toho, čemu bychom měli podle levice věřit.
Měli by si přečíst znění návrhu.
Výslovně také stanovuje, že přípravy na deregulaci poštovního trhu musí vzít v úvahu sociální zřetele.
Pokud se týká návrhu, který předložili k jednání naši filantropičtí misionáři ohledně bezplatných poštovních služeb pro slabozraké, osobně nechápu, proč by movití lidé s poškozeným zrakem měli posílat svoje poštovní zásilky bezplatně na náklady daňových poplatníků.
V každém případě se ti, kdo předložili tento pozměňovací návrh, spletli, protože to jsou členské státy, kdo zaručuje taková opatření.
Subsidiarité oblige!
(HU) Děkuji vám, paní předsedkyně.
Dámy a pánové, postupné otevírání trhu poštovních služeb je důležitým mezníkem na cestě k úplnému dotvoření vnitřního trhu.
Přispěje k ukončení zvláštních práv v sektorech poštovních služeb a stanoví specifické a neodvolatelné datum pro otevření trhu, čímž zaručí udržitelnou všeobecnou službu vysoké úrovně.
Otevření trhu zvýší konkurenci, a tak bude moci zlepšit úroveň služeb co do jejich kvality, ceny a možností výběru.
Toto opatření bude prosazovat harmonizaci základních zásad vztahujících se k regulaci poštovních služeb a pravděpodobně dá vzniknout nižším tarifům a také lepším a inovativnějším službám; a ještě budou vytvořeny významnější podmínky pro růst a zaměstnanost.
Pozměňovací návrh k směrnici je výsledkem příkladného kompromisu, který přihlížel k rozdílům vyplývajícím z historických a hospodářských charakteristik členských států.
Respektuje skutečnost, že příprava na liberalizaci vyžaduje v některých členských státech více času, zejména v členských státech ze střední a východní Evropy.
Zároveň, s přihlédnutím k zájmům ostatních a s cílem zabránit narušení hospodářské soutěže na trhu v zemích, kde je poštovní sektor plně liberalizován, nesmějí poštovní služby zemí, které ještě neotevírají své trhy, poskytovat služby do data ukončení výjimky na konci prosince 2012.
Ráda bych poděkovala panu Ferberovi za jeho práci, ale přirozeně si díky zaslouží také pan Simpson, stínový zpravodaj.
(PT) Gratuluji panu Ferberovi a panu Simpsonovi za kvalitu jejich zprávy a všem zúčastněným poslancům a stranám za jejich otevřenost během procesu vyjednávání.
Tato liberalizace trhu poštovních služeb je stále daleko od úplného dotvoření konkurenčního trhu, na kterém jsou největšími vítězi spotřebitelé a společnosti.
Proto jsem oponoval, že by přístup Komise nemusel dostatečně zaručit všeobecnou službu.
Proto jsem tedy podpořil postoj stínového zpravodaje, pana Simpsona, k potřebě zaručit všeobecnou službu a vytvořit kompenzační fond a k závazku otevřít poštovní služby pod 50 gramů v roce 2010 nebo, ve zvláštních případech, jako jsou nové členské státy s nejvzdálenějšími regiony, do 31. prosince 2012.
Vzhledem k těmto státům jsem také potěšen zahrnutím těchto zvláštních ustanovení, i když musím upozornit, že nemusí být dostačující, a že v takovém případě budou požadována dodatečná opatření.
Z hlediska zaměstnanosti jsem potěšen dříve zavedeným doplňujícím návrhem, aby bylo povinné předkládat zprávu o celkovém vývoji zaměstnanosti v sektoru, pracovních podmínkách uplatňovaných všemi subjekty poskytujícími poštovní služby v rámci členského státu a jakýchkoliv budoucích opatřeních.
Jsem velmi potěšen dosaženým společným postojem, ale podporuji pozměňovací návrhy předložené mými kolegy, kromě jiných panem Savarym, panem El Khadraouim a paní Ayala Senderovou, a mojí parlamentní skupinou, protože posilují myšlenku potřeby promyšleného procesu liberalizace k posílení rovného všeobecného přístupu, rozvoje a zaměstnanosti.
Ze všech těchto důvodů naléhavě žádám plenární zasedání, aby tuto zprávu a Radu podpořilo a aby podpořilo postoj Parlamentu.
Paní předsedkyně, Parlament by měl schválit naše pozměňovací návrhy na opakované zavedení povinných bezplatných poštovních služeb pro nevidomé do této směrnice.
Pane Vizjaku, říkáte, že jste byl otevřený a flexibilní, a přesto jste naprosto zavrhl pozměňovací návrhy Parlamentu o povinných bezplatných službách pro nevidomé.
Dnes jsme slyšeli pana Orbana říci jménem komisaře McCreevyho, že naše pozměňovací návrhy nepřinášejí uživatelům poštovních služeb žádnou přidanou hodnotu.
Pane Orbane, nejsou snad nevidomí lidé uživateli poštovních služeb?
A nejsou opravdovou přidanou hodnotou, o které hovoříte, skutečné zvýšené náklady, které budou nevidomí lidé nuceni zaplatit?
Na adresu pana Ferbera musím s politováním říci, že jste chyboval, když jste uzavřel dohodu na základě ústupků a vynechal tento požadavek, který Parlament schválil při prvním čtení.
Včera jste také neodpověděl na moji otázku, jestli jsou ohroženy služby pro nevidomé.
Doufám, že dnes na ni odpovíte.
Protože jestli nejsou, tak jakou můžete mít námitku proti zařazení tohoto požadavku do směrnice?
Pokud jsou, ukazuje to, proč je třeba ho tam zařadit.
V Itálii, Německu, Finsku, Nizozemsku, Řecku a Portugalsku poskytuje tuto bezplatnou službu poštovní úřad, ne stát.
Noví i stávající poskytovatelé na liberalizovaném trhu budou nevyhnutelně usilovat o snižování nákladů; nevidomí lidé nesmí být oběťmi tohoto přístupu.
Po liberalizaci na Novém Zélandu bylo poskytování služeb nevidomým ukončeno.
Nesmíme dovolit, aby se to stalo i tady.
Nakonec na adresu těch, kteří nám říkají, že soucítí s osobami se zdravotním postižením, ale toto není to správné místo ani způsob, jak to dát najevo - totéž jste nám říkali v případě směrnice o výtazích a směrnice o autobusech a autokarech a jiných právních předpisech o jednotném trhu.
Ale Parlament řekl ne a my jsme trvali na závazné přístupnosti pro osoby se zdravotním postižením.
Dnes musíme opět trvat na závazných právech pro nevidomé a slabozraké lidi v Evropě.
(SK) Děkuji, paní předsedkyně, za udělení slova.
Společný postoj přijatý Radou neobsahuje dodatky o bezplatné slepecké poště navzdory tomu, že Evropský parlament v prvním čtení odsouhlasil zachování bezplatné slepecké pošty po liberalizaci evropského poštovního trhu.
Byla jsem rozhodnutá podpořit při hlasování pozměňovací návrh č. 3 předložený Evou Lichtenbergerovou, který opakovaně zdůrazňuje postoj Parlamentu z prvního čtení.
Po dnešní diskusi s panem zpravodajem Markusem Ferberem mi bylo vysvětleno, že přijetí jakéhokoliv pozměňovacího návrhu by ohrozilo dohodnutý kompromis pro schválení směrnice o úplném dokončení vnitřního trhu poštovních služeb Společenství ve druhém čtení a hrozilo by dohodovací řízení.
Uvědomuji si význam přijetí této směrnice.
Po provedení do národních legislativ umožní členským státům tento problém vyřešit v rámci subsidiarity.
Proto vyzývám všechny členské státy, aby v rámci subsidiarity a v souladu se závazky světové poštovní služby zabezpečily poskytování bezplatných služeb pro nevidomé a částečně zrakově postižené osoby.
(PL) Paní předsedkyně, i já bych ráda podpořila pozměňovací návrhy týkající se osob se zrakovým postižením.
Pokud Evropská unie všem tvrdí, že netoleruje žádnou diskriminaci, pak musí být také přístup k poštovním službám stejný pro všechny a v případě osob se zrakovým postižením to znamená asistovaný přístup.
Paní předsedkyně, tato směrnice je jenom dalším příkladem, jak paušalizovaná, nekompetentní legislativa EU nepříznivě ovlivňuje životy Britů.
Tato směrnice je důvodem, proč jsou uzavírány poštovní úřady a proč zaměstnanci pošt ztratí svá zaměstnání.
Poštovní úřady hrají v obcích životně důležitou roli, zejména pro staré, nemajetné a nepohyblivé občany a pro osoby se zdravotním postižením.
Je to jenom jeden z velkého množství právních předpisů EU, které poškodily a budou i nadále poškozovat moji zemi.
Britové to vědí a je to jeden z důvodů, proč jim je upíráno referendum o Ústavě EU.
Pokud bude ratifikována, mohou se těšit na mnoho dalších podobných věcí.
Paní předsedkyně, jsem přesvědčen, že zpravodaj dosáhl obecně - i když ne naprosto - objektivní rovnováhy.
Poskytování všeobecné služby zajistí plný přístup k poštovním službám pro spotřebitele a členské státy získají flexibilitu k určování nejúčinnějších a nejefektivnějších mechanismů, které zaručí všeobecnou službu.
Všeobecná služba také zajistí vytvoření dostatečných přístupových míst, která budou plně respektovat potřeby uživatelů ve venkovských oblastech a řídce obydlených oblastech, a já vím, že se to setká s vřelým přijetím, zejména v mé zemi, Irsku.
Nejprve musím říci, že jsem měla určité výhrady k dopadu na zaměstnance pošt, ale členské státy mají i nadále pravomoc upravovat podmínky zaměstnávání a kolektivní vyjednávání v sektoru tam, kde to nevede k nekalé soutěži.
Nakonec bych ráda řekla, že podporuji pozměňovací návrh, že by měla existovat povinnost poskytovat bezplatné služby nevidomým a slabozrakým osobám.
Nesouhlasím s komisařem Orbanem - nebo je to komisař McCreevy? - Opravdu jsem přesvědčena, že to přinese přidanou hodnotu, protože na plně liberalizovaném trhu bezplatné služby pro nevidomé a slabozraké osoby zmizí, a přidanou hodnotou bude, když jim budeme schopni zaručit, že tady tyto služby zůstanou.
(SK) Děkuji, paní předsedkyně, za udělení slova.
V první řadě bych rád poděkoval panu Ferberovi za kvalitní zprávu, díky které se dlouho očekávaná směrnice stane právně účinnou.
V důsledku této právní normy se Evropa od 1. ledna 2009 dočká úplného dokončení vnitřního trhu poštovních služeb.
Mimořádně oceňuji zachování zásady subsidiarity a ponechání realizace cílů na členských státech, které zabezpečí takovou právní úpravu, která odpovídá jejich specifickým podmínkám.
Avšak dovolte, abych zdůraznil, tak jako kolegové, sociální aspekt této legislativy spojený s právy osob se zdravotním postižením, zejména osob nevidomých a slabozrakých, a jejich právo na bezplatné poštovní služby.
Vyzývám kolegy poslance, aby podpořili příslušné pozměňovací návrhy, které jsme tento týden předložili do pléna a které byly přijaty Parlamentem v prvním čtení.
Takové služby jsou přiměřené a nevyhnutelné pro tuto kategorii obyvatelstva s mimořádně nízkými příjmy, velmi vysokou mírou nezaměstnanosti a těžkou sociální situací, o společenském vyloučení nemluvě.
Paní předsedkyně, děkuji za příležitost přispět do této rozpravy.
Gratuluji za odvedenou práci.
Myslím, že veřejnost je přesvědčena, že se to už děje, protože v mnoha členských státech není mezi jednotlivými regiony poskytována poštovní služba stejné hodnoty.
Ráda vidím, že v této otázce bude uplatněna zásada subsidiarity a členské státy rozhodnou o nejlepším způsobu, jak provést zásadu deregulovaného trhu.
V otázce zdravotního postižení musím podpořit předsedu své meziskupiny Richarda Howitta.
Bohužel byl vysloven názor, že bohatí nevidomí lidé budou mít prospěch.
Naneštěstí je v Evropě a po celém světě velmi málo bohatých nevidomých lidí.
Přála bych si, abychom se mohli postavit a říci, že všichni takoví lidé jsou bohatí a vlastně slavní, ale není tomu tak.
Myslím, že bychom se měli rozhodně postavit za podporu této věci, jenom abychom ukázali, že Evropa je o svobodě pohybu kapitálu a služeb, ale také zároveň dbá na ty, kdo nemají žádný hlas, a ty, kdo nemají zrak.
úřadující předseda. - Dnešní živá rozprava ukázala, že existuje mnoho ospravedlnitelně odchylných názorů na regulaci této tradiční a nejstarší veřejné služby.
Bylo také dobře, že bylo vyjádřeno mnoho rozdílných názorů a obav.
Musíme však zdůraznit, že předkládaný text je vyváženým kompromisem mezi otevřením vnitřního trhu poštovních služeb, zajištěním konkurenceschopnosti a přidané hodnoty, která s ní jde ruku v ruce, na jedné straně, a ochranou spotřebitele, ochranou práv spotřebitele a práv zranitelných skupin spotřebitelů a těch, kteří žijí v odlehlých oblastech na straně druhé.
Krátce řečeno, podle mínění Rady jde o dobrý kompromisní text a já bych rád vyjádřil svoji podporu tomuto názoru.
Oceňujeme také záměr, ze kterého vycházejí některé pozměňovací návrhy, ale prostřednictvím diskusí v předchozích rozpravách vyšlo na světlo konečné kompromisní řešení.
Zastáváme tedy názor, že se jedná o dobrý text, a doufám, že zítra uplatníte velkou politickou moudrost, až budete mít poslední možnost podpořit tento text.
člen Komise. - V první řadě bych rád rozšířil své díky na všechny účastníky rozpravy a zdůraznil, že tato rozprava prokázala, jak velký zájem mají poslanci Evropského parlamentu na této záležitosti.
Tento zájem je úzce spojen s rozhodující rolí poštovních služeb v evropské ekonomice a v každodenním životě občanů Evropy.
Rád bych zdůraznil, že dokončení tohoto procesu zajistí trvale vysokou kvalitu všeobecné služby pro všechny občany Evropy a pro podnikatelskou sféru.
Hlavním cílem poštovní reformy je přinést užitek všem spotřebitelům a uživatelům poštovních služeb, včetně skupin se zvláštními potřebami.
V tomto kontextu jsem věnoval obzvláštní pozornost příspěvkům několika poslanců, kteří hovořili o pokračování bezplatného poskytování služby nevidomým a slabozrakým osobám.
Těmto starostem naslouchá Evropská komise se zvláštním pochopením.
Jsme přesvědčeni, že liberalizace trhu to nezmění a že mezinárodní závazky budou i nadále zcela plněny.
Rád bych podtrhl, že společný postoj konkrétně uvádí, že liberalizace trhu nebude překážkou pro poskytování bezplatných služeb nevidomým a slabozrakým osobám.
Podle článku 23 směrnice musí Evropská komise připravit zprávu o uplatňování této směrnice, včetně informací o výše uvedených skupinách.
Komise je přesvědčena, že směrnice ve své nynější podobě, ve stávajícím tvaru, ke kterému Evropský parlament významně přispěl, je tím nejlepším právním rámcem, který povede k vysoké kvalitě a udržitelnosti v evropských poštovních službách a bude přitom plnit mezinárodní závazky.
Na závěr, dámy a pánové, domníváme se, že by zpráva, jak ji připravil pan Markus Ferber a jak byla velkou většinou přijata Výborem pro dopravu, měla být podpořena.
zpravodaj. - (DE) Paní předsedkyně, pane úřadující předsedo, pane komisaři, dámy a pánové, dovolte mi jenom několik poznámek.
Zaprvé bych byl šťastnější, kdyby poslanci, kteří se k celému světu obraceli se svými vzrušenými projevy, zůstali v tomto jednacím sále alespoň po zbytek rozpravy.
To mě, musím říci, poněkud zklamalo.
Mluvím zejména o poslancích jako paní Lichtenbergerová.
Zadruhé musím upozornit, že zde hovoříme o liberalizaci, ne privatizaci.
Vlastnická struktura existujících poštovních služeb Evropskou unii nezajímá a není v této směrnici zmíněna.
Zatřetí dovolte, abych řekl, že před 500 lety, když byly vytvořeny první poštovní služby, to byly soukromé podniky, kdo je poskytoval.
Dokud se vlády později nerozhodly, že by to mohly dělat lépe.
Takže prosím nepřekrucujme historii.
Začtvrté bych rád Parlamentu připomněl, že se i státní monopoly zneužívají.
Jsem rád, že paní Zimmerová na tento problém upozornila.
Vlastně pochází z regionu, ve kterém stát nanejvýš pravděpodobně zneužíval svého poštovního monopolu do roku 1990, ke škodě nevinných lidí.
To je další poznámka, kterou je třeba v této rozpravě energicky učinit.
Dovolte mi ujasnit jednu věc - v tomto právním předpisu jsme na nevidomé osoby nezapomněli.
Týká se jich také, ale týká se jich způsobem, který je v souladu s duchem této směrnice.
Prostřednictvím jejích ustanovení říká Evropská unie členským státům, že jsou odpovědné za všeobecnou službu a za poskytování financí na plnění závazků všeobecné služby, že prostřednictvím udělování licencí a autorizačních postupů nesou odpovědnost za zajištění dlouhodobého zachování určitých služeb, jako jsou poštovní služby pro nevidomé.
Jsem velice vděčen panu komisaři za jeho oznámení o úmyslu Komise tuto záležitost zvážit v její zprávě podle článku 23 směrnice.
Na nic jsme nezapomněli; nezapomněli jsme na nevidomé osoby.
Nicméně se skutečně podivuji nad tím, proč by nevidomí lidé měli mít volný přístup, zaručený legislativou Evropské unie, a vozíčkáři ne.
To je jiná otázka ke zvážení.
Rozprava je uzavřena.
Hlasování se bude konat zítra, 31. 1.
Písemná prohlášení (článek 142)
písemně. - (FR) Vítám, že při druhém čtení byl schválen společný postoj Rady pozměňující poštovní směrnici z roku 1997, zaměřený na úplné dotvoření vnitřního trhu poštovních služeb, a gratuluji svému váženému německému kolegovi Markusu Ferberovi za nesmírnou práci, kterou odvedl.
Jsem potěšen, že Rada přijala všechny hlavní prvky postoje Evropského parlamentu, zejména odložení konečného termínu pro otevření trhu na 31. prosinec 2010 s dvouletým prodloužením pro členské státy, které vstoupily do EU od roku 2004; princip všeobecné služby s nejméně jedním doručením a jedním převzetím pět dnů v týdnu pro každého občana EU, udržování dostatečného počtu přístupových míst ve venkovských, odlehlých a řídce osídlených regionech a dodržování zásady subsidiarity v sociálních aspektech, k tématu, na němž, jak doufám, budou pracovat sociální partneři na evropské úrovni.
Lituji, že nebylo zahrnuto ustanovení k vytvoření evropského regulačního mechanismu.
Posledním bodem, o kterém bych chtěl hovořit, je, že bych se velmi rád dočkal okamžiku, kdy provozovatelé dosáhnou dohody o zavedení evropské známky pro listovní zásilky o hmotnosti 50 g, a mám v úmyslu v dohledné době vyvinout politickou iniciativu v tomto směru.
písemně. - (RO) Společný postoj uspokojuje požadavky, které Parlament vznesl svým hlasováním při prvním čtení, a také pozměňovací návrhy předložené Výborem pro zaměstnanost a sociální věci.
Komise však ještě musí zajistit jasný průzkum dopadu, který bude liberalizace poštovních služeb pravděpodobně mít na zaměstnávání.
Výbor ve svém stanovisku požádal o vyhodnocení dopadu účinků tohoto opatření na pět milionů nebo více pracovních míst, která se vztahují na poštovní služby nebo na nich závisí.
Tato studie je usnadněna skutečností, že poštovní služby již byly liberalizovány v několika členských státech EU, jako je Spojené království, Švédsko a Nizozemsko.
Zkušenost z těchto zemí doposud nenaznačuje, že liberalizace vede ke zvýšení počtu pracovních míst v tomto sektoru nebo ke zvýšení jejich kvality.
Jsem přesvědčena, že by měly být umožněny jisté ochranné mechanismy pro případ situací, kdy příchod nových poskytovatelů poštovních služeb na trh povede k masivnímu propouštění z důvodu nadbytečnosti.
Jedním z mechanismů, které by mohly mít k dispozici dotčené společnosti a členské státy, by mohl být Evropský fond pro přizpůsobení se globalizaci.
písemně. - (PL) Paní předsedkyně, cesta k liberalizaci poštovních služeb se prodlužuje a vinu za to nese částečně Evropský parlament, protože prodloužil závěrečný termín stanovený Evropskou komisí o dva roky.
Postoje přijaté delegacemi národních parlamentů odrážejí proměnlivou situaci na trzích 27 zemí.
Švédsko, Spojené království a Finsko, jako ti, kdo běží v čele pelotonu otevřeného trhu, a také Německo a Nizozemsko, které ušly tímto směrem dlouhou cestu, ti všichni vidí konečný termín jako vítězství protekcionismu.
Vycházejíce ze svého modelu státem řízeného hospodářství, nové členské státy považují nejenom původně navržený rok 2009, ale také kompromisní konečný termín v roce 2011 za ohrožující pro pracovní místa v poštovním sektoru.
Například v Polsku zaměstnává Poczta Polska, která není schopna ve střednědobém horizontu čelit otevřené konkurenci, okolo 100 000 lidí.
Díky tomu, že našli spojence ve veřejných službách v západní Evropě, zaprvé a především ve francouzské La Poste, uspěli při vyjednávání zvláštních podmínek, které odkládají volný trh v praxi na konec roku 2012.
V tomto případě převážil společný zájem pracovníků pošt nad zájmem zákazníků, kteří byli tvrdě zkoušeni během vánoční špičky v prosinci 2007, kdy se neschopnost poštovního monopolu nelítostně projevila.
Pomalý pokrok při liberalizaci tohoto sektoru evropského trhu, která začala už v roce 1989 s prvním návrhem směrnice, ukazuje sílu společných zájmů, které hájí status quo proti rozšíření veřejného zájmu.
písemně. - Opět tady máme ideologicky motivovaný návrh, tentokrát o poštovních službách.
Nebylo provedeno žádné hodnocení sociálního dopadu, který bude mít, a neproběhly žádné vážné konzultace s managementem poštovních úřadů, zaměstnanci nebo spotřebiteli.
Po liberalizaci poštovních služeb neexistuje žádná poptávka, nemá žádnou logiku ani ospravedlnění.
Lidé nestojí o to, aby se jim prezentovala řada vzájemně si konkurujících poštovních úřadů propagujících své produkty.
Nechtějí vidět, jak jsou jejich místní poštovní úřady zavírány kvůli tomu, že trh nenabízí dostatečný zisk soukromým poštovním společnostem, které zaplaví trh a přitlačí veřejné provozovatele, jako je An Post, ke zdi.
Lidé chtějí spolehlivou poštovní službu, která bude doručovat jejich poštovní zásilky s minimálním rozruchem a která bude udržovat místní poštovní úřady v centru obcí, kterým slouží.
Jak mohou lidé brát vážně myšlenku, že EU prosazuje sociální Evropu, když tento návrh jenom zatlouká další hřebík do její rakve?
Je na čase rozhodnout o zastavení ideologicky motivovaného pochodu směrem k liberalizaci a privatizaci.
Lidé v Irsku mají příležitost ho zastavit hlasováním proti Lisabonské smlouvě.
písemně. - (ET) Jsem pro to, aby byl trh liberalizován co nejrychleji a vítám směrnici, která dosahuje zavedení vnitřního trhu v poštovních službách.
Uzavření malých poštovních úřadů v Estonsku vyvolalo mezi lidmi hněv, ale je jasné, že díky uplatnění nových technologií, jako je internet, poptávka po tradiční poštovní službě klesla.
Tam, kde existuje konkurence, může vzniknout nové podnikání ve službách založených na internetu, a to je třeba přivítat.
Chápu také potřebu členských států znát konečný termín.
Je proto důležité, aby platila zásada reciprocity, kdy se členským státům dovolí, aby odmítly otevřít svůj trh poskytovatelům poštovních služeb ze sousedních států, jejichž poskytovatelé jsou chráněni zákonem.
Je také důležité, aby všeobecná poštovní služba byla zaručena pro všechny, včetně lidí v odlehlých oblastech a na ostrovech.
Poštovní služba musí být finančně dostupná, musí mít vysokou kvalitu a musí být přístupná pro všechny.
Je potřeba vypracovat plány pro všeobecnou poštovní službu orientovanou na náklady, protože na tento koncept se v různých členských státech pohlíží různě.
Jsem přesvědčen, že jsou důvody, proč požadovat vynětí nákladových zřetelů u všech služeb z ukazatele všeobecné poštovní služby.
písemně. - (DE) Liberalizace poštovních služeb v celé EU nastane - ne v roce 2009, jak bylo původně plánováno, ale v roce 2011.
V hospodářském smyslu je poštovní sektor velmi důležitý a má také dopad na jiné sektory v ekonomice.
Stejně jako v jiných oblastech hospodářské činnosti dává větší konkurence ve sféře poštovní doručovací služby smysl.
Není ani pravda, že jediní, kdo z toho budou mít užitek, budou společnosti, protože užitek budou sklízet i spotřebitelé.
Tak tomu však nebude, pokud nebudou základní podmínky nastaveny správně.
Jinými slovy - musí být zaručeno, že listovní zásilky budou doručovány stejně účinně jako vždy a za rozumné ceny.
Je třeba věnovat pozornost tomu, aby bylo dlouhodobě zaručeno jednotné poskytování poštovních služeb - a aby bylo zaručeno všude, včetně odlehlých oblastí.
Zvláštní pozornost je přikládána dobrým pracovním podmínkám, a především jistotě pracovních míst pro všechny, kdo pracují v poštovních službách.
Je také důležité, aby stejné podmínky platily pro činnosti všech poskytovatelů poštovních služeb.
Od počátku bylo stanoveno, že se nebude jednat o bezohlednou liberalizaci.
Musíme vytvořit dobrou a udržitelnou úpravu pro všechny - poštovní společnosti, jejich zaměstnance a samozřejmě jejich zákazníky.
písemně. - (FI) Otevření poštovních služeb volné konkurenci bude neodvratně znamenat zhoršení služeb, zejména v řídce osídlených oblastech Finska.
Poštovní úřad by měl být veřejnou službou a my potřebujeme zaručit její odpovídající financování tím, že použijeme peníze vydělané ze služeb, které se dají "snadno" řídit tak, aby pomáhaly v oblastech, které jsou "obtížnější".
Národ, který si přeje zachovat svoji jednotu a smysl obce, nebude veřejné poštovní služby privatizovat.
Spoléháme se také na veřejnou službu, že zaručí ochranu soukromí a zajistí typ jistoty, kterou požadujeme od poštovního úřadu.
Privatizace by mohla vyústit v nezdravou personální politiku, která zničí důvěru v poštovní úřad.
Proto naše skupina hlasuje proti postoji k privatizaci, který přijala Rada.
písemně. - Liberalizace poštovních služeb je důležitou oblastí evropského vnitřního trhu.
Po celou dobu diskuse jsme měli mnoho obav o všeobecné poštovní služby.
Myslím, že můžeme stavět na zkušenosti některých evropských poštovních trhů, které jsou již liberalizovány.
Poštovní služby byly v těchto zemích zajištěny a zároveň se díky více subjektům podnikatelského typu zlepšily kvalita i služby.
Zároveň se při svých cestách po Evropě setkávám se špatnou a pomalou službou v mnoha zemích, které se snaží získat co nejvíce možných výjimek z liberalizačních plánů.
Tato zpráva dále ponechává členským státům k realizaci této liberalizace hodně prostoru.
Mnoho obav, které byly vysloveny, tak zůstane obavami, kterými se budou muset zabývat vnitrostátní orgány.
Rád bych poděkoval panu Ferberovi za to, s jakou vytrvalostí se zabýval tímto velmi nesnadným procesem.
písemně. - (RO) Plná liberalizace poštovních služeb v členských státech bude mít pozitivní dopad nejenom na uživatele a spotřebitele poštovních služeb, kteří budou mít užitek z nových a inovativních služeb a nižších poštovních poplatků, ale také na ekonomiku členských států jako celek.
Návrh na právě diskutovanou směrnici je úplný ve své stávající podobě, která umožňuje prodloužení konečného termínu pro plnou liberalizaci trhu poštovních služeb v případě určitých členských států.
Rumunsko je jedním z těch, kteří budou mít užitek z nových ustanovení přijatých Evropským parlamentem.
Rumunský poskytovatel všeobecné služby prochází v současné době restrukturalizací podle harmonogramu stanoveného rumunskou vládou pro období 2007-2010 a přípravy na liberalizaci začnou až poté.
Tento časový rozvrh vychází vstříc rumunským spotřebitelům, protože vyhlídka liberalizace trhu po 1. lednu 2013 znamená zlepšenou kvalitu služeb za dostupnou cenu.
Předložení dokumentů: viz zápis
8. (
Kontrola provádění práva Společenství (rozprava)
Dalším bodem je zpráva, kterou předložila paní Frassoniová jménem Výboru pro právní záležitosti, k 23. výroční zprávě Komise o kontrole provádění práva Společenství (2005) .
Pane předsedající, dámy a pánové, provádění práva Společenství je klíčovou součástí programu "zlepšení tvorby právních předpisů", který si vytyčila Barrosova Komise.
Prozatím však bylo spíše Popelkou, ztracenou v módní vlně posuzování dopadů a snižování nákladů.
Nyní Komise přistoupila k nápravě, za což částečně vděčíme i tlaku, který na ni vyvíjel Parlament.
Jedná se o postup, který byl celá léta v řadě případů spíše jakousi byrokratickou překážkou, kdy jedno porušení práva stíhalo druhé, aniž by to způsobilo velký povyk. Přesto však jde o postup zcela zásadní.
Čísla hovoří sama za sebe.
K dnešnímu dni bylo zahájeno 2518 řízení pro porušení práva v nejrůznějších odvětvích, zejména však v oblasti životního prostředí a vnitřního trhu.
K tomu je třeba přičíst stovky, ba tisíce peticí, které každoročně obdrží Parlament a které se často týkají konkrétních porušení práva Společenství, vůči nimž se občané cítí bezmocní, a proto se obracejí na Parlament.
Otázkou je, jaká je jejich šance na úspěch.
Řízení pro porušení práva je popsáno v článcích 226 a 228 smlouvy, což neotevírá příliš mnoho prostoru pro kreativitu.
Platné předpisy nás tlačí do pomalých a zmatených postupů, jejichž výsledkem je jen zřídkakdy to nejúčinnější opatření - udělení pokuty, které navíc často přichází až po velmi dlouhé době, leckdy až po desetiletích.
S tím lze ovšem leccos udělat, dokonce hodně udělat. V této souvislosti děkuji Komisi za to, že v posledních dvou letech, zvláště ve svém sdělení z loňského září, navrhla celou řadu opatření, která jsem ve své zprávě podrobila analýze a hodnocení a k nimž bych se ráda krátce vyjádřila.
Nejprve bych ale ráda poukázala na aspekt, který považuji pro tuto rozpravu za klíčový, neboť vymáhání práva může být jak velmi politickou záležitostí, tak vynikajícím nástrojem ke zlepšení důvěryhodnosti a viditelnosti orgánů Společenství.
Uvedu dva konkrétní příklady poněkud rozdílného přístupu Komise - krizi s odpady v Neapoli a dálnici Via Baltica v údolí řeky Rospudy v Polsku.
Neapolská krize s odpady byla přímým důsledkem mnohaletého opakovaného porušování prakticky všech právních předpisů Společenství o odpadech.
Během minulých let bylo proti Itálii nesčetněkrát zahájeno řízení pro porušení práva a Soudní dvůr také několikrát rozhodl v neprospěch Itálie.
Ovšem teprve nyní po letech, kdy se situace stala zcela nesnesitelnou a nebylo už před ní možné zavírat oči, se Komise rozhodla bouchnout pěstí do stolu.
Návštěvy Komise jsou sledovány s velkým zájmem a občané, kteří hořekovali nad nezákonnými skládkami, oznamují v televizi, že posílají petice do Evropského parlamentu.
A já se ptám: nešlo to všechno udělat již dříve?
Opravdu jsme nemohli odlišným přístupem této situaci předejít?
Ale ano, mohli!
Tak totiž postupoval komisař Dimas v případě údolí Rospudy v Polsku, které se ocitlo v ohrožení kvůli budování infrastruktury pro Via Baltica.
Komisař vůbec poprvé požádal Soudní dvůr, aby vydal příkaz k pozastavení, který byl následně udělen.
Jde o velmi důležitý precedens, který vysílá mimořádně jasný signál - Komise může a musí vystupovat rozhodně a důsledně vůči těm členským státům, jež dělají, jako by se nic nestalo, a musí využít všech nástrojů, které jí poskytuje demokratický systém, tedy sdělovacích prostředků a veřejného mínění.
Jednou z nejdůležitějších inovací, kterou Komise ve svém sdělení představuje, je "nová" pracovní metoda.
Dali jsme najevo silné pochybnosti o této nové pracovní metodě, která spočívá především v tom, že se stížnosti budou přímo zasílat zpět do členského státu, na nějž byla stížnost podána, aby daný problém vyřešil.
Po přednesení těchto pochybností nám Komise poskytla určité přísliby, které si, jak doufám, vyslechneme i dnes, ovšem budeme tuto záležitost bedlivě sledovat a pevně doufáme, že díky transparentnosti, díky možnosti "ukázat prstem" na konkrétní členské státy a díky spolupráci s Parlamentem dojde ve věci řízení pro porušení práva k dalšímu pokroku.
Pane předsedající, na konci rozpravy vystoupím ještě jednou a využiji zbývajících dvou minut své řečnické doby.
úřadující předseda Rady. - Děkuji pane předsedající, dámy a pánové.
Paní Frassoniová, jménem Rady vítám vaši zprávu k výroční zprávě Komise o kontrole provádění práva Společenství a k doplňující analýze, která se zpracovává na základě sdělení Komise nazvaného "Evropa přinášející výsledky - uplatňování práva Společenství".
Zpráva Evropského parlamentu je podle našeho názoru velice užitečným příspěvkem k naplňování společného cíle, jímž je zajištění včasného a řádného provádění práva Společenství.
Jménem Rady vítám zjištění uvedená ve zprávě paní Frassoniové, která považujeme za zcela zásadní. Zvláště souhlasíme s tím, že má-li mít právo Společenství pozitivní vliv na každodenní život občanů Evropské unie, je především nutné zajistit účinnost politik Evropské unie a dohled a kontrolu nad způsobem, jakým členské státy plní právo Společenství.
Stavíme se pozitivně k závazku Evropského parlamentu podporovat předávání osvědčených postupů mezi členskými státy.
Domníváme se, že taková spolupráce by podstatně přispěla k účinnějšímu a jednotnějšímu provádění práva Společenství.
Rád bych upřesnil, že předsednictví Rady se nemůže vyjádřit k většině otázek a návrhů obsažených v této hodnotné zprávě.
Jak víme, za správní provádění práva Společenství odpovídají především členské státy, které tak činí v souladu se svým ústavním pořádkem, a také Komise, jež jakožto strážkyně smluv zodpovídá za kontrolu jednotného provádění práva Společenství.
navrhovatelka stanoviska Petičního výboru. - Pane předsedající, v jedné minutě, která byla přidělena mému vystoupení jménem Petičního výboru, bych ráda učinila tři věci.
Zaprvé, chci poděkovat paní Frassoniové za spolupráci na této výroční zprávě, ale především chci prokázat důležitost Petičního výboru v kontrolním a prováděcím procesu.
Tuto důležitost myslím nakonec uznala i Komise.
Chci za to komisaři poděkovat, protože při kontrole a provádění by mezi oběma orgány opravdu mělo fungovat partnerství, jehož součástí by měl být především Petiční výbor, který je skutečnýma očima a ušima nás zákonodárců, když se na nás občané obracejí s konkrétními problémy, jimž čelí.
Aby toho však občané byli schopni, je zapotřebí zajistit to, co bude předmětem mé druhé poznámky.
Pane komisaři, zmínil jste, že naše právo musí být právem živoucím.
Má-li tomu tak být, musí být srozumitelné a pochopitelné pro občany.
Vedla jsem dlouhý dialog s vaší kolegyní paní Wallströmovou o přehledech, které by zlepšily srozumitelnost práva pro běžné občany.
Paní Wallströmová nám mnohokrát přislíbila, že takovéto přehledy budou doplňkem všech legislativních nástrojů.
Na skutečné zavedení tohoto principu ovšem stále čekáme.
Konečně, Petiční výbor - a to je poznámka na adresu kolegů poslanců - by měl získat význačnější postavení a více zdrojů přímo uvnitř Parlamentu.
Není to jen výbor, který se do všeho plete. Má velkou zásluhu na spolupráci s našimi občany v oblasti provádění práva.
jménem skupiny PPE-DE. - (EL) Pane komisaři, máte plnou pravdu v tom, že právní stát je základem EU.
Správně jste poukázal na to, že právo Společenství je cestou, jak naplnit cíle vytyčené ve smlouvách o EU, jakož i ztělesněním zájmů evropských občanů, kteří mají nárok vyžadovat provádění tohoto práva.
Právní předpisy jsou stále objemnější, širší a složitější.
My, poslanci Evropského parlamentu za Evropskou lidovou stranu, chceme dát najevo svou spokojenost - Komise svou 23. výroční zprávou o kontrole provádění práva Společenství a oznámením výsledků dosahovaných v Evropě dokazuje svou snahu být opatrovnicí smluv a zajistit provádění právních předpisů.
Zcela správně jste uvedl, že chceme srovnávací tabulky, o nichž dnes rozhodla Rada.
Při přípravě zprávy paní Frassoniové s vámi zpravodajka úzce spolupracovala; k této zprávě jsme také absolvovali zajímavé slyšení v Parlamentu.
Dovolte mi říci, že rovněž chceme, aby se Parlament podílel na kontrolním postupu a byl informován o vašich činnostech.
Chceme, abyste se dostavoval na zasedání našich výborů stejně, jako to činíte v případě Výboru pro životní prostředí, veřejné zdraví a bezpečnost potravin.
Také bychom se rádi seznámili s vaší zprávou o pokroku.
Rozhodně si přejeme, abyste přihlížel k peticím, jež dostáváme, jak jste uvedl ve své zprávě.
Chceme také zdůraznit, že byste měl zajistit, aby vnitrostátní soudy potvrzovaly naše rozhodnutí o imunitách.
Provádění práva Společenství dává evropským občanům naději, že se posílí demokracie, právo a pořádek a že jim úřady EU budou více nablízku.
Dnes, po usnesení o nové reformované Lisabonské smlouvě, si všichni přejeme, aby EU čekala lepší budoucnost.
Pane předsedající, cílem práva Společenství je mimo jiné naplňovat různé politické strategie EU.
Provádění těchto právních předpisů by mělo být prioritou všech členských států, tak aby i díky kontrole a sledování zajišťovaným Komisí byly zaručeny kýžené pozitivní účinky tohoto práva ve prospěch evropských občanů.
V minulých letech celkový počet řízení, zahájených Komisí kvůli porušení právních předpisů, neustále rostl, až se v roce 2005 přiblížil 2700 případům.
Přestože se EU rozšířila o 10 nových států, v letech následujících po rozšíření nedošlo k celkovému nárůstu počtu případů porušení práva.
Existuje však riziko, že je to způsobeno spíše chybějící evidenci stížností nebo správními nedostatky v orgánech, které za posuzování porušení práva zodpovídají.
Tato zpráva si zasluhuje chválu především za to, že obsahuje podrobné studie o případech porušení práva zjištěných díky peticím jakož i informace o připravenosti jednotlivých generálních ředitelství k širší spolupráci v těchto otázkách.
Také bychom měli přivítat obsáhlé sdělení Komise nazvané "Evropa přinášející výsledky - uplatňování práva Společenství".
Komise by se však měla více soustředit na otázku finančních prostředků vyhrazených pro posuzování případů porušování práva, na délku řízení pro porušení práva, na omezené využívání článku 228 smlouvy a na vyhodnocení používání prioritních kritérií.
Navržená nová pracovní metoda, zaváděná v roce 2008 jako pilotní projekt se zapojením několika členských států, si stanovila za cíl vést stávající řízení účinněji, za což si zasluhuje uznání.
Znepokojuje nás ale jedna fáze postupu, konkrétně zasílání případu dotčenému členskému státu, který přitom nese největší vinu na nesprávném provádění práva Společenství; mohlo by totiž dojít k oslabení úlohy Komise jakožto strážkyně smluv.
Nově vznikající právo Společenství by mělo řešit obtíže občanů, tak aby bylo možné rychle nalézt odpovědi na jejich otázky a stížnosti, díky čemuž občané snáze pochopí a uplatní svá práva. Zároveň je třeba účinně snižovat počet řízení pro porušení práva.
Na závěr bych chtěla paní Frassoniové upřímně poblahopřát k velmi dobře připravenému dokumentu.
jménem skupiny ALDE. - Pane předsedající, ráda bych se soustředila na naše tři orgány a zdůraznila, jak moc je důležité, aby každý z těchto orgánů sehrával svou úlohu v procesu provádění a kontroly.
Dnes se zde zabýváme zprávou Komise.
Ta samozřejmě nese hlavní odpovědnost za provádění a vymáhání práva a my jí při tom rozhodně nechceme šlapat na paty.
Komise ale může očekávat, že v budoucnu budeme její práci sledovat mnohem pozorněji.
Jsme potěšeni, že se přihlédlo k ponaučením, jež jsme vyvodili ve své zprávě o krachu společnosti Equitable Life.
Přichází však nová doba a spolu s ní možná nové nápady, a proto je třeba zachovávat velkou opatrnost.
Nejprve se podívejme na Radu - stále čekáme na schválení (a jsem ráda, že se o tom komisař zmínil) konceptu srovnávacích tabulek pro veškeré právní předpisy, aby každý mohl přesně zjistit, co se děje v jednotlivých členských státech a jak jsou konkrétní právní předpisy provedeny.
Pilotní projekt je skvělý nápad.
Všechno to vypadá hezky a uvidíme, jak to bude fungovat.
Ale - a zde přicházím k onomu "ale" - vzbuzuje ve mně lehkou skepsi fakt, že se k tomuto projektu přihlásilo tolik členských států.
Doufám, že jej nevnímají jako snazší cestu a že Komise je z takového případného omylu rychle vyvede.
Závěrem se dostávám přímo k našemu Parlamentu.
Po přijetí Lisabonské smlouvy musíme pochopitelně sehrávat mnohem větší úlohu v kontrolním procesu.
Nelze očekávat, že naše role skončí tím, že schválíme určitý právní předpis.
Naše výbory se budou muset mnohem více zaměřit na kontrolu.
Již nyní se zpracovává pár zpráv o provádění, napříště jich však bude více, a my se musíme spolu s ostatními orgány zhostit své zodpovědnosti.
A ještě jedna douška na závěr - avšak velmi důležitá: musíme se soustředit i na vzdělávání soudců působících u vnitrostátních soudů, aby i oni věděli, jak správně provádět právo Společenství.
jménem skupiny Verts/ALE. - Pane předsedající, blahopřeji své kolegyni a místopředsedkyni naší politické skupiny, paní Frassoniové, za dobře načasovanou a pečlivě zpracovanou zprávu.
Také bych chtěl podpořit komentář paní Wallisové, s nímž bezvýhradně souhlasím.
Schvalování právních předpisů máme v náplni práce, vymáhání práva je ale významné pro naše občany; pokud se nedaří právo vymáhat, vypadáme upřímně řečeno jako hlupáci.
Blahopřeji Komisi k mnoha velmi pozitivním krokům.
Parlament musí ale této problematice věnovat mnohem větší pozornost, neboť přinejmenším ve Skotsku přetrvává pocit, že pro každou zemi platí jiné právní předpisy.
Moc dobře vím, že Komise nemůže za všechno, ale chceme-li být opravdu jednotnou Evropou, musíme každý dobře zvládnout svou roli.
Vzhledem k tomu, že jsem blahopřál své kolegyni ze skupiny, jsem také potěšen, že se komisař chystá vzít v úvahu řadu jejích podnětů.
Rád bych k nim přidal ještě jeden, dotýkající se především právních předpisů v oblasti životního prostředí, u nichž dochází k mnoha sporům. Hodnotné cíle jednotlivých právních předpisů se často dostávají do vzájemného střetu, což si při jejich přípravě musíme ohlídat.
Místní úřady nemají příliš mnoho vodítek k postupu v případě, že se tyto často hodnotné cíle ocitnou ve vzájemném střetu.
Bylo nám přislíbeno, že tato otázka bude přezkoumána v rámci energetického balíčku, a byl bych velmi rád, kdyby nás komisař mohl o tomto procesu informovat.
(NL) Pane předsedající, také já bych chtěl paní Frassoniovou za její zprávu pochválit.
Již vzniklo několik zpráv o provádění, které mají jeden jasný společný rys.
Je totiž třeba věnovat provádění větší pozornost, a to i na straně Evropského parlamentu.
Pomůckou nám jsou zprávy o provádění.
Já sám budu v červenci předkládat zprávu o provádění osmé směrnice o dohledu nad účetními.
Je dobře, že se Parlament vážně zabývá i prováděním právních předpisů v členských státech.
Rád bych se v této souvislosti soustředil na problematiku dozorčích orgánů.
Hovoříme o provádění práva orgány členských států a o soudech, které právo používají.
V řadě členských států ale fungují i nezávislé dozorčí orgány, které používají a zpracovávají právní předpisy.
V praxi pak vznikají mezi jednotlivými členskými státy i mezi dozorčími orgány velké rozdíly.
Podnikům s mezinárodní působností v několika členských státech se stále častěji stává, že různé dozorčí orgány různých členských států na ně kladou odlišné požadavky.
To je velmi nepříjemná situace, která znemožňuje fungování vnitřního trhu.
Chtěl bych pohovořit ještě o jedné otázce.
Nemůžeme se totiž vyhnout dalšímu přezkumu legislativních nástrojů používaných v Evropě.
Dosud jsme se při harmonizaci uchylovali především ke směrnicím.
Komisař Verheugen již při několika příležitostech uvedl, že v budoucnu by bylo rozumné využívat u právních předpisů o vnitřním trhu spíše formu nařízení, neboť tak by se vyloučily nejrůznější obtíže, jako je například účelový výběr ("cherry-picking") a přizpůsobování předpisů ("gold-plating") při provádění směrnic.
Vím, že také národní parlamenty, zvláště nizozemský, si pomalu ale jistě začínají uvědomovat, že přizpůsobování předpisů a účelový výběr při provádění může být na škodu fungování vnitřního trhu i tuzemského hospodářství.
Tím spíše bychom v případech, u nichž je to možné, měli přejít od směrnic k nařízením.
(ES) Pane předsedající, uvědomujeme si význam vašeho úkolu kontrolovat provádění práva Společenství.
Jedná se o vztahy mezi nadnárodním orgánem a vládami členských států.
Vlády členských států jsou silné subjekty s mnoha pravomocemi, jsou veřejnými orgány.
Komise je obvykle strážkyní práva EU a pro občany je jedinou zárukou, že zákon (protože právo Společenství je zákonem) bude prováděn správně.
Zpráva paní Frassoniové je zaměřena na posílení toho, co bych nazval páteří Komise, tak aby si Komise uvědomila význam svého úkolu a aby v okamžiku pravdy, i když si přejeme nejprve jednat s vládami o vzniklých potížích, Komise jednala v souladu s očekáváními občanů a pevně a rázně zajistila provádění práva Společenství.
Je znepokojující, že po rozšíření vzniká dojem, že Komise používá na nové členské státy shovívavější kritéria než na staré členské státy.
To by mohlo mít špatný vliv na konsolidaci Evropské unie a na renomé samotné Evropské unie v dotčených členských státech.
Sledoval jsem mnoho řízení pro porušení práva vedených Komisí a mohu Komisi ujistit, že její zásah je vzpruhou nejen pro občany, ale i pro veřejné orgány.
Jinými slovy domnívám se, že zpráva Evropského parlamentu, návrh předložený paní Frassoniovou i stanovisko paní Wallisové se snaží o posílení Komise, aby Komise neměla pocit, že je vůči vládám osamocená a bezbranná. Evropský parlament naopak posílí její úlohu sledování a kontroly provádění práva Společenství.
(DA) Pane předsedající, evropští občané mají pro právní předpisy Společenství rozhodující význam.
Nejsou pouhými oběťmi porušování práva jako například v Neapoli.
Často sehrávají klíčovou úlohu v ekologických otázkách.
Jako hlídací psi střeží řádné provádění právních předpisů ve všech koutech Evropy a leckdy jsou jediní, kdo tak činí.
Proto by EU měla občany také podporovat tím, že jim přiřkne silné postavení.
Upozorní-li občané na porušení práva Společenství, musí být jejich stížnostem věnována vážnost a úcta.
Upřímně doufám, že nejde o snahu Komise učinit přítrž mnoha stížnostem, protože to by bylo špatné rozhodnutí.
Ráda bych proto poděkovala paní Frassoniové, že na toto riziko poukázala.
Její výborná zpráva bude představovat důležitý obecný krok správným směrem.
Občané EU získají díky Lisabonské smlouvě silnější postavení, aby se však nejednalo jen o krásná slova, musí být jejich podněty EU brány vážně.
(PL) Pane předsedající, také já bych rád poblahopřál paní Frassoniové ke skvěle připravené zprávě.
Rovněž chci vyjádřit své potěšení nad tím, že podle statistik předložených Evropskou komisí o počtu řízení pro porušení práva EU nemělo přistoupení 10 nových členských států vliv na počet zjištěných případů.
Statistiky ale neposkytují úplný obrázek.
Jedním z nejdůležitějších mechanismů, které umožňují ověřit skutečný stav provádění evropského práva, je systém předběžných otázek, díky nimž mohou vnitrostátní soudy zajistit jednotný výklad provádění evropského práva ve všech členských státech.
Hlavním problémem tohoto postupu je doba, jakou trvá poskytnutí odpovědi Soudním dvorem, která je stále příliš dlouhá (kolem 20 měsíců).
Největší vliv na to má čas vynaložený na překlady, jejichž vyhotovení trvá přibližně devět měsíců.
Je znepokojivé, že v řadě národních parlamentů jsou slyšet hlasy volající po stanovení rozpočtového stropu právě pro písemné překlady.
Doporučení Evropské komise určená členským státům a kandidátským zemím vycházejí z předpokladu, že právo EU bude účinně zavedeno, jakmile bude dostatek vhodně kvalifikovaných zaměstnanců a finančních prostředků.
S tímto názorem se nemohu zcela ztotožnit.
Počet zaměstnanců a objem volných finančních prostředků není tím správným měřítkem.
Je také zapotřebí rozhodnosti a angažovanosti ve věcech zavádění evropského práva.
Mají-li členské státy a kandidátské země řádně provést své úkoly, je třeba naplnit tři předpoklady - znalosti, schopnosti a připravenost.
První z těchto tří předpokladů, znalost, dnes není žádným problémem.
Druhý předpoklad - schopnost zavádět výdobytky Společenství - závisí na poskytnutí dostatečných prostředků a náboru dalších zaměstnanců.
Na tento konkrétní aspekt Komise v současnosti klade největší důraz.
Nejvíce se podceňuje třetí předpoklad - připravenost těch, jejichž úkolem je zavést a provádět evropské právo.
Připravenost k provádění práva Společenství v praxi závisí na orgánech a na systému řízení, pobídek a restrikcí.
Pro úspěch či selhání při zavádění práva EU je nakonec rozhodující konkrétní institucionální model.
Znalosti a peníze nejsou všechno.
Musí být vidět i dobrá vůle k činu.
(DE) Pane předsedající, pane místopředsedo, ve svém úvodu jste poukázal na to, že Komise nechce postupovat zaslepeně a unáhleně, ale spíše hodlá jednáním s členskými státy zjistit, co by se dalo dělat.
Ani uvnitř Komise, která je přece jen orgánem pracujícím v kolegiu, nepanuje vždy na některé otázky jasný a jednotný názor.
V odvětví dopravy vidím téma, které bude v nadcházejících letech stále problematičtější pravděpodobně i pro Komisi. Jedná se o myšlenku, že by peníze měly být přesměrovány k těm druhům dopravy, které jsou ohleduplnější vůči životnímu prostředí, a to metodou křížových dotací z prostředků získaných v oblasti méně ohleduplné k životnímu prostředí - mýtné, parkovací poplatky atd.
(HU) Děkuji, pane předsedající.
Jak již řeklo několik řečníků přede mnou, úspěšné dosažení cílů zakotvených ve smlouvách a v právních předpisech závisí na tom, jak účinně budou členské státy provádět právo Společenství a jak jej převedou do svého vnitrostátního řádu.
Pokud se jim nepodaří řádně provádět právní předpisy a vymáhat jejich uplatňování nebo pokud nebudou schopny zcela naplnit jejich účel, objeví se problémy.
V posledních letech se plnění právních předpisů zlepšilo a stav dodržování práva v deseti nových členských státech je podle mého názoru dobrý.
Doufám, že to není jen proto, že je Komise k nám, novým členským státům, shovívavější, ale také proto, že se vytrvale snažíme dodržovat kritéria a naplňovat očekávání.
Nezabloudit v byrokratické džungli je bohužel stále dosti obtížné; známe objem všech legislativních opatření a provádění těchto opatření do národního a regionálního práva je často mimořádně časově náročné.
Zjednodušení byrokratického jazyka a četnější využívání posouzení dopadů by bylo velmi prospěšné, stejně jako co možná největší zkrácení řízení pro porušení práva.
Děkuji.
(PL) Pane předsedající, provádění práva Společenství v jednotlivých členských státech patří mezi základní principy Evropské unie.
Cílem mnoha činností proto je kontrolovat toto provádění a odstranit případné odchylky.
Kontrola jednotlivých států a zveřejňování výsledků kontrol by občanům umožnilo sehrávat určitou úlohu v zavádění práva EU do členských států.
Zatím však kupříkladu Polsko nadále uplatňuje vnitrostátní přístup k dani z přidané hodnoty, DPH, navzdory šesté směrnici a rozhodnutím Soudního dvora.
Totéž platí pro dvojí zdanění příjmů.
Jsou známy případy, kdy na vozidla zakoupená polskými občany v zemích EU bylo uvaleno clo v rozporu s rozhodnutími Soudního dvora, a dochází také k prodlení s vracením chybně vypočtených a odvedených poplatků.
Zvláště podivné je to, že naši občané mohou být roky drženi ve vazbě, aniž by byl vynesen rozsudek.
Polští občané netrpělivě čekají na reakci Evropské komise na uvedené případy a na zastavení nezákonných postupů naší vlády.
Na závěr bych rád upřímně poblahopřál paní Frassoniové; je jen škoda, že tato zpráva se týká spíše vzdálené minulosti - bylo by hezčí, kdyby se týkala roku 2007.
(DA) Pane předsedající, projednávání ve výborech je studií toho, jak se omezuje demokracie, aniž by si toho voliči všimli.
Zaprvé, moc se přenáší od voličů a zástupců vybraných ve všeobecných volbách k vládním úředníkům a lobbistům ukrytým za zavřenými dveřmi v Bruselu.
Hlasování podléhá složitým pravidlům, která si nikdo nepamatuje, žádný novinář o nich nedokáže psát a žádný autor učebnic je neumí vysvětlit.
Podstatou toho všeho prostě je, že rozhodovat budou nikým nevolení komisaři, ledaže by se proti Komisi postavila kvalifikovaná většina.
Zákonodárná moc se mění na moc výkonnou, transparentní právní předpisy se mění na tajuplné vyhlášky a většinová demokracie se mění na menšinovou vládu.
Nejedná se sice o absolutistickou autokracii, dochází však ke směřování k ní, navíc s nádechem Mussoliniho představ o společenském uspořádání.
Díky nové interinstitucionální dohodě může Parlament věc vrátit zpět k projednání, avšak pouze za předpokladu, že se levice a pravice v Parlamentu domluví a podaří se pro to získat absolutní většinu poslanců.
Skoncujme s nánosy autokracie a vládněme důvtipně a ve prospěch všech!
Zavádějme demokracii do všech právních předpisů!
Základním principem by mělo být to, že za každým právním předpisem bude stát většina zástupců zvolených ve všeobecných volbách, ať už do národních parlamentů nebo sem do Evropského parlamentu!
Tvorba právních předpisů vládními úředníky a lobbisty by se měla stát minulostí, navzdory tomu je však zakotvena do Lisabonské smlouvy.
To je další dobrý důvod pro to, aby smlouva podléhala schválení v referendu.
úřadující předseda Rady. - Jménem předsednictví bych ve svém závěrečném vystoupení rád zdůraznil, že si předsednictví uvědomuje, jak důležitá je účinná kontrola provádění práva Společenství pro to, aby zákony platily pro všechny a aby byly zachovány obecné právní zásady, díky nimž Společenství funguje.
Především je však důležitá pro zajištění právní jistoty evropských občanů.
Nesmíme zapomínat, že sehrávají významnou úlohu v provádění práva Společenství.
Tato úloha se projevuje také množstvím stížností na porušení práva Společenství, jež podávají právě občané.
V rozpravě, kterou jsem sledoval velmi pozorně, se několik poslanců podivilo nad tím, že se počet případů porušení práva, alespoň těch zjištěných, po rozšíření Evropské unie nezvýšil.
Několik řečníků dalo najevo podezření, že Komise není na takzvané nové členské státy tolik přísná.
Musím podtrhnout, že předsednictví nemá žádný důvod nebo důkaz, který by je přiměl těmto podezřením uvěřit.
Mohu ovšem nabídnout alespoň jedno možné vysvětlení.
Je třeba si uvědomit, že takzvané nové členské státy přistoupily k Unii po mnohaletém intenzivním provádění práva Společenství do svých vnitrostátních právních řádů, a proto je pro ně jednodušší pokračovat v tomto procesu i na nižší úrovni.
To jen na okraj k podezření, že Komise neměří všem členským státům stejným metrem, možná by se k tomu však měl vyjádřit i komisař.
Na závěr chci zdůraznit, že předsednictví přikládá velký význam společné zodpovědnosti a cílům definovaným v interinstitucionální dohodě o zdokonalení tvorby právních předpisů.
Nakonec bych rád povzbudil všechny orgány a členské státy k tomu, aby plnily své povinnosti při provádění a používání práva Společenství.
Pane předsedající, dámy a pánové, již jsem dnes řekl, že na dnešní rozpravu navážeme další prací a chci ještě jednou zdůraznit, že pana Junga budu informovat o obsahu této rozpravy a o příspěvcích Parlamentu a že také předložím návrhy, neboť v rozpravě zaznělo několik zásadních námětů, kterým by se Komise měla se vší vážností věnovat.
Dovolte mi učinit ještě jeden komentář vycházející z právní filosofie - společenství národů může v právním státě existovat pouze na základě vzájemné důvěry.
Bude fungovat jedině tehdy, když si jeho členové mohou navzájem věřit.
Proto musejí být v ústavním státě soudní řízení veřejná a proto také plně souhlasím s tím, co řekla paní Wallisová.
Informovanost je životně důležitá a transparentnost je povinností.
Při provádění a výkladu práva nelze provádět jakousi politiku utajení.
Vše se musí dít otevřeně a veřejně.
To si každopádně odnáším z této rozpravy, i když jsem o tom byl přesvědčen odjakživa.
Souhlasím s tím, co říkala paní Wallisová o úloze Petičního výboru.
Jako její zákazník, mohu-li to tak říci, bez okolků připouštím, že to někdy vyžaduje mnoho práce a úsilí, ale občané od nás právem očekávají, že toto úsilí vyvineme.
Krom toho se z petic můžeme poučit o tom, jak naši občané vnímají naše právní předpisy a politiky.
Paní Frassoniová, komisařka Wallströmová již přislíbila, že v budoucnu vytvoří souhrn pro občany.
Komise už k tomu přijala i formální usnesení, takže souhrn vznikne a já jsem si celkem jist, že znáte způsoby a prostředky, jak si to ohlídat. Rozhodnutí bylo přijato a souhrn vznikne.
Mnoho poslanců se zamyslelo nad novými členskými státy a nad tím, jak je možné, že po nárůstu počtu členů nedošlo zároveň k nárůstu žalob na porušení smluv.
Komise má na tuto otázku velmi jasný názor, a sice že pro to existují dva důvody: zaprvé - a to mě trochu uvádí do rozpaků, protože bych měl říci, že prvním důvodem je dobrá práce předchozího komisaře pro rozšíření - je to skutečnost, že nové členské státy se tak skvěle připravily na acquis, že v okamžiku přistoupení splňovaly požadavky lépe než staré členské státy.
To mohu jen potvrdit.
Je to úplná pravda.
Nikdy bychom neuzavřeli smlouvy o přistoupení, kdyby nebylo acquis splněno.
Druhý důvod je spíše praktičtější povahy - občané nových členských států se teprve musí postupně naučit, že mohou podávat stížnosti a jak na to.
Proto očekávám, že se počet stížností zvýší.
Pan Smith uvedl, že právo musí být také přímočaré a použitelné, zvláště pak právní předpisy v oblasti životního prostředí.
Jak víme, Komise chce do konce příštího roku přezkoumat celé právo Společenství a zjistit, kde a jak jej lze zjednodušit.
Před několika dny jsme při představování pokroku v projektu lepší tvorby právních předpisů přislíbili, že celý proces bude skutečně dokončen do konce příštího roku.
Pane Medino, nemusíte se obávat, že by Komise zametala stížnosti pod koberec.
Díky své více než osmileté zkušenosti s členstvím v Komisi vás mohu ujistit, že se mnohem častěji stává, že musím brzdit nadšení příliš pilných útvarů Komise, než že bych je musel tlačit k použití těžkých zbraní v podobě řízení pro porušení smlouvy.
Mnohem častěji jim musím říkat: "Klid, zpomalte, nejprve si s nimi promluvte a zjistěte, zda se celá věc nedá smírně vyřešit."
V podstatě nehrozí, že by útvary Komise něco zametly pod koberec.
Jsem si jist, že se to neděje.
Nyní k otázce pana Racka: veškerá rozhodnutí o případech porušení smluv, ať už se jedná o zahájení řízení, jeho ukončení nebo jakýkoli individuální krok v jeho průběhu, podléhají formálnímu rozhodnutí kolegia komisařů.
Takto to funguje.
Nejsem schopen na tomto místě ihned zodpovědět váš dotaz na konkrétní problematiku křížových dotací, ale zajistím, abyste do konce týdne obdržel odpověď.
Co se týče připomínek pana Kuce k délce vazby před zahájením soudního líčení, musím uznat, že taková situace by opravdu byla skandální, nespadá to však do jurisdikce Evropské unie.
Pro takové případy je příslušný Evropský soud pro lidská práva.
Dámy a pánové, děkuji za všechny návrhy a konstruktivní atmosféru této rozpravy.
Jsem si celkem jist, že před konáním rozpravy v příštím roce učiníme další pokrok.
Pane předsedající, dámy a pánové, ráda bych poděkovala kolegům poslancům, komisaři a předsednictví za účast v této diskusi, která tím však, jak řekl komisař Verheugen, nekončí.
V rychlosti jen pár bodů.
Chci se vyjádřit k otázce definování priorit, o níž hovořil komisař Verheugen.
Myslím, že by to mohlo představovat jisté riziko, dosud se to však nikdy pořádně nedělalo.
Vždycky jsem se dívala spíše skepticky na možnost opravdu definovat priority.
Mimochodem, pokud se skutečně chcete vydat touto cestou, proč nepodstoupíte riziko transparentnosti a proč třeba nevedete o těchto prioritách diskusi?
Jinak by mohlo vyvstat podezření, že určité priority byly zvoleny jen proto, že se chcete zbavit nepříjemných případů porušení práva.
To by myslím nebylo vůbec dobré.
Moje druhá připomínka se týká toho, že i když Komise popírá, že by potřebovala další, především lidské zdroje pro zpracování případů porušení práva, ve skutečnosti se prakticky na všech svých setkáních s vašimi kolegy z Komise dozvídám, že nemají dostatek zdrojů a dostatek lidí, aby se těmito případy mohli zabývat.
V rozpravě se probírala otázka počtu případů porušení práva v nových členských státech a to, co řekl komisař a úřadující předseda, je nejspíše pravda.
Měli bychom si však také uvědomit, že například pro otázky životního prostředí jsou vyčleněni pouze dva, možná tři úředníci, kteří mají na starost všech deset nových členských států, takže v tomto případě jednoznačně čelíme nedostatku lidských zdrojů.
Závěrem ještě otázka úlohy Parlamentu.
Vedeme interní diskusi o různých cestách, jak zefektivnit naši úlohu spolutvůrce právních předpisů tím, že budeme sledovat provádění námi schválených směrnic. Domnívám se, že musíme bezpodmínečně učinit dvě věci.
Zaprvé nutně musíme politickým rozhodnutím posílit úlohu Petičního výboru, který je slovy paní Wallisové naším oknem do světa. Zadruhé bychom měli důsledně pořádat zasedání o provádění právních předpisů, což ovšem vyžaduje otevřenou spolupráci Komise.
Pokud totiž pořádáme zasedání o provádění směrnic, na nichž přítomný zástupce Komise ani nepromluví nebo uvádí jen nepříliš zajímavé informace (možná proto, že nemůže říci to, co přitom opravdu chceme vědět), pak celá tato práce postrádá smysl.
Každopádně vám děkuji a určitě se k tomuto tématu ještě vrátíme.
Rozprava je uzavřena.
Hlasování se bude konat zítra v poledne.
Opravný rozpočet č. 1/2008 - Fond solidarity -Využití Fondu solidarity Evropské unie (rozprava)
Dalším bodem jednání je společná rozprava o
zprávě pana Kyöstiho Virrankoskiho, jménem Rozpočtového výboru, o návrhu opravného rozpočtu Evropské unie č. 1/2008 na rozpočtový rok 2008, Oddíl III - Komise,
zprávě Reimera Bögeho, jménem Rozpočtového výboru, o návrhu rozhodnutí Evropského parlamentu a Rady o mobilizaci Fondu solidarity EU na základě bodu 26 mezi Evropským parlamentem, Radou a Komisí o rozpočtové disciplíně a řádném finančním hospodaření - C6-0036/2008 -.
zpravodaj. - (FI) Vážená paní předsedající, Evropský fond solidarity byl založen roku 2002 v souvislosti s ničivými záplavami, které zastihly střední Evropu a postihly členské státy EU a kandidátské země.
V tomto období bylo odsouhlaseno, že fond by měl disponovat částkou 1 miliarda EUR ročně.
Tento fond byl vytvořen, aby pomohl poškozeným v důsledku velkých katastrof.
Rozsah škod v důsledku katastrof musí být minimálně 3 miliardy EUR nebo ne méně než než 0,6 % HNP.
Jestliže je škoda omezena jen na malou oblast, procentuální údaj může být nižší, pokud bychom však brali jako celek region, čáska by mohla být relativně vyšší.
Škoda, o které nyní jednáme, byla důsledkem velkých záplav ve Velké Británii v měsících červen a červenec 2007.
Výše škody se odhaduje na 4,6 miliardy EUR, je tedy oprávněná pro kompenzaci.
Komise navrhuje částku ve výši 162 milionů EUR.
Rozpočtový výbor doporučuje ve svém rozpočtu podporu pro poskytování finančních prostředků způsobem, který navrhuje Komise.
Vyžaduje však, aby mobilizaci této podpory schválil Parlament.
Z toho důvodu je nejdříve potřeba přijmout zprávu pana Bögeho o využití Fondu solidarity.
Jinými slovy, první opravný rozpočet se týká především agentur a administrativního řízení programu Galileo.
V rámci rozpočtu byla vytvořena Výkonná agentura Evropské rady pro výzkum.
Její vznik je v souladu s rozpočtovým postupem schváleným pro tento rok.
V rámci opravného rozpočtu a také pro ostatní programy v rámci sedmého rámcového programu se vytváří společná výkonná agentura, Výkonná agentura pro výzkum (REA).
Tento krok je také v souladu s předcházejícím rozpočtovým postupem.
Stejně tak byly uskutečněny změny a doplnění rozvrhu personálního zabezpečení pro agenturu ochrany hranic, Frontex, ke kterým vyzýval Parlament.
V rámci rozpočtového postupu zvýšil Parlament objem finančních zdrojů pro tuto agenturu o 30 milionů EUR. Tyto finanční zdroje nyní představují potřebné doplňující zdroje.
Nejsložitější problém souvisí s programem družicového navigačního systému Galileo.
Významným činem Parlamentu bylo, že uspěl v jednáních o rozpočtu a zabezpečil financování pro tento účel o 2,4 miliardy EUR na šest let.
Došlo k tomu částečně prostřednictvím přizpůsobení se víceletému finančnímu rámci.
Projekt se tak v plné míře stal projektem EU.
V současné době je cílem správa projektu.
Komise navrhuje přesunout částku 2 miliony EUR z provozních rozpočtových prostředků do administrativních rozpočtových prostředků.
Správa projektu však není v pořádku.
Projekt v EU řídil především Evropského úřadu pro dohled nad globálním navigačním družicovým systémem (GSA). Jeho úkol spočíval především v udělování povolení a v jednáních o partnertství mezi veřejným a soukromým sektorem.
Protože v úvodní fázi byl soukromý sektor vyloučen, úloha GSA je nejasná stejně tak, jako je nejasná úloha Komise a Evropské vesmírné agentury (ESA).
Nejdříve se předpokládalo, že ESA bude zodpovídat za realizaci technické stránky projektu, kterou by připravovala a na kterou by dohlížela EU.
Rozdělení činnosti mezi různé subjekty, jako například Komisi a samostatné agentury je však nejasné.
Výbor pro průmysl, výzkum a energetiku proto ve zprávě paní Barsi-Patakyové navrhuje zrušení GSA.
Vzhledem k těmto skutečnostem nemohl Rozpočtový výbor souhlasit s přesunem rozpočtových prostředků Komisi, ale místo toho jednoduše navrhuje vytvoření položky pro memoria.
Komise slíbila, že by to ovlivnilo přesun v rámci jejích pravomocí před schválením celého administrativního systému Galileo.
Změna oprávněného rozpočtu by proto v této souvislosti neoddálila uskutečnění projektu, ale potvrdila by vyjednávací pozici Parlamentu.
Doufám, že plenární zasedání bude probíhat v souladu s jednomyslným stanoviskem výboru v prípadě prvního opravného rozpočtu.
zpravodaj. - (DE) Vážená paní předsedající, paní komisařko, dámy a pánové, zpravodaj pro rozpočet na rok 2008, Kyösti Virrankoski, se skutečně věnoval všem důležitým bodům.
Dnes tedy jednáme na základě návrhu Komise o mobilizaci Fondu solidarity EU na základě bodu 26 meziinstitucionální dohody.
Je pravda, že Fond solidarity a ostatní zvláštní nástroje nepředstavují vysoké sumy peněz ve vztahu ke všeobecnému rozpočtu Evropské unie. Ve skutečnosti jsou určeny pro pomoc postiženým regionům a jejich obyvatelům v případě přírodních pohrom a, jak všichni víme, k těmto pohromám, bouřkám nebo živelným požárům dochází pravidelně.
Před přijetím svého rozhodnutí jsme si v Rozpočtovém výboru předsevzali vyslechnout pozvané představitele postižených regionů Velké Británie, představitele místních organizací a také představitele vnitrostátní správy.
Na tomto slyšení nám velmi zřetelně připomněli výzvy, kterým postižení obyvatelé a regiony čelí, a rozsah škod způsobených záplavami v měsících červen a červenec 2007. Celková výše škod se odhaduje na 4,6 miliardy EUR.
Na základě tohoto slyšení a na zákaldě našich rozhovorů jsme v plné míře podpořili návrh Komise uvolnit pro tento zvláštní případ z Fondu solidarity částku ve výši 162 387 000 EUR.
Dovolte mi také uvést, že v následujících měsících můžeme očekávat další mobilizaci Fondu solidarity. V těchto případech není k projevu solidarity vyzýváno pouze Evropské společenství: vzhledem ke zvýšenému výskytu těchto pohrom by členské státy měly věnovat více pozornosti preventivnímu krizovému řízení, jinými slovy, posoudit stav svých systémů civilní obrany, zkontrolovat stupeň vybavení místních požárních sborů a prozkoumat způsob, jakým mohou v budoucnu rozvinout různé strategie v otázkách jako například stavební práce v povodňových oblastech.
Pokud si chceme udržet důvěryhodnost, tyto prvky jsou nezbytnou součástí každé dlouhodobé strategie.
Jistým způsobem jsme v tomto případě v lepší situaci než v ostatních případech, ale dalším požadavkem je považovat za základní princip společné úsilí o to, aby zpracování budoucích žádostí o náhradu z Fondu solidarity trvalo nejvíce šest měsíců.
Toto je výzva pro všechny: vnitrostátní ográny musí předložit všechny potřebné žádosti a dokumenty ve stanoveném období, Komise se musí aktuálním případem zabývat na základě uplatnitelných ustanovení, a i my v Parlamentu musíme záležitosti urychleně řešit prostřednictvím okamžité diskuse.
Dovolte mi poukázat na závěrečný bod, který se týká opravného rozpočtu.
Vzhledem ke složitým jednáním a nedokončenému legislativnímu postupu, který se týká družicového navigačního systému Galileo, důrazně podporuji podmínku zpravodaje, aby rozpočtová položka pro výdaje na administrativní řízení byla položkou pro memoria.
Pokud mají být v rámci Komise vytvořeny příslušné administrativní struktury, je to krok správným směrem.
Zatím však nejsme spokojeni s organizací budoucí vzájemné spolupráce mezi Komisí, Evropskou vesmírnou agenturou a Evropským úřadem pro dohled nad globálním navigačním družicovým systémem.
V průběhu legislativního postupu je potřeba alespoň naznačit způsob předcházení zdvojení úsilí a rozvinutí příslušných řídicích struktur vzhledem k novým okolnostem v souvislosti se družicovým navigačním systémem Galileo.
Ještě stále musíme jednat. Jsem přesvědčen, že k jednání dojde co nejdříve.
členka Komise. - Vážený pane předsedající, Komise přijala 18. ledna návrh mobilizace Fondu solidarity pro Spojené království a jsme šťastní a spokojení, že stanovisko Rozpočtového výboru je nakloněno našemu návrhu.
Společně s opravným rozpočtem č. 1/2008 jsme také navrhli přidělení částky 162 milionů EUR z Fondu solidarity pro Spojené království s cílem vyrovnat vážné škody způsobené záplavami minulého léta.
Jak se vyjádřil předseda Rozpočtového výboru, nedávno jsme dostali požadavky ze dvou členských států, Řecka a Slovinska. Brzy pravděpodobně předložíme nový návrh.
Samozřejmě, že tento návrh se netýká pouze Fondu solidarity.
Týkají se jej pouze finanční důsledky: ostatní části návrhu jsou technického charakteru.
Otázka systému Galileo je samozřejmě velmi citlivá pro všechny z nás a zcela rozumím obavám Rozpočtového výboru.
Musím však říci, že návrh Rozpočtového výboru o změně návrhu Komise oddálí uvolnění finančních prostředků z Fondu solidarity přibližně o jeden měsíc, protože návrh bude muset být znovu předložen Radě k opětovnému schválení. Rozumíme však citlivosti této otázky a nemůžeme se o ní s Rozpočtovým výborem přít.
Opravdu však pevně doufám, že Parlament tento týden podpoří náš návrh.
jménem skupiny PPE-DE. - Vážený pane předsedající, rád bych uvedl, že podporuji opravný rozpočet, a rád bych se vyjádřil k jednomu nebo dvěma bodům.
Nejprve poznámka v souvislosti s Fondem solidarity: byly to samozřejmě rozpočtové prostředky přidělené v souvislosti se záplavami v Británii v červnu a červenci minulého roku.
Velká část těchto záplav zasáhla můj region a mohu potvrdit obrovské škody a utrpení, které přinesly mnohým obyvatelům v mé oblasti.
Nebyl jsem překvapen, ale se zájmem jsem zaregistroval, že to byla třetí nejvyšší požadovaná částka v historii Fondu solidarity. Dosahovala výše 4,6 miliardy EUR a přidělené rozpočtové prostředky představovaly sumu 162,8 milionů EUR.
Můj přítel a kolega Reimer Böge se vyjádřil, že z hlediska vyššího principu to samozřejmě není vysoká suma.
Možná není, ale jako projev solidarity, věřte mi, se to velmi a opravdově cení a ve jménu obyvatel tohoto regionu chci poděkovat: v první řadě členům Rozpočtového výboru, kteří jednali při podpoře tohoto balíku pomoci jednomyslně, což je skutečně projevem solidarity.
Rád bych však vyjádřil své uznání paní komisařce a jejím kolegům, kteří tuto žádost zpracovali za sedm měsíců. Paní komisařko, považuji to za mimořádný úspěch a děkuji za vaše úsilí.
Následující týdny budu samozřejmě se zájmem sledovat, jak vláda Spojeného království rozdělí tyto finanční prostředky.
Zřetelně si však uvědomuji, že čím dál častěji jsme svědky extrémních projevů počasí a k těmto situacím bude docházet stále pravidelněji v celé Evropské unii. Je jasné, že při projevu solidarity je rychlost reakce ve skutečnosti nejdůležitějším prvkem v tomto mechanismu.
Pokud jde o agenturu Frontex, rád bych též vyjádřil podporu doplňkovému financování pro tuto agenturu. Financování agentury jsme zdvojnásobili.
Považuji to za velmi správný krok a poznamenávám, že tato žádost se týká vytvoření 25 pracovních míst.
Jsem však přesvědčen, že je důležité pokračovat v monitorování rozdělování finančních prostředků s cílem zabezpečit jejich odpovídající využití.
Stejným způsobem jsem důrazně podporoval lisabonské cíle, které si Komise stanovila zejména v oblasti výzkumu a rozvoje.
Proto si uvědomuji potřebu výzkumných výkonných agentur. Opět však vyjadřuji svůj strach z přebytku těch agentur, které, musím říci, neměly v minulosti dobrou reputaci v účinném poskytování přiměřené hodnoty za vynaložené finanční prostředky.
Na závěr poznámka v souvislosti se systémem Galileo: tato nová rozpočtová položka výrazně přispěje k větší transparentnosti a zodpovědnosti.
Souhlasím však se svými kolegy v Rozpočtovém výboru, pokud řekneme, že budeme postupovat opatrně.
Je to obrovský závazek, paní komisařko, a jestli mohu říci výpůjčkou ze žargonu kosmického věku, že Komise "statečně kráčí směrem, kterým nikdy předtím žádná Komise nekráčela".
Souhlasím proto s vyjádřením svého kolegy Reimera Bögeho, že to podporujeme, ale trvali bychom na vložení položky pro memoria.
Vážený pane předsedající, s radostí podporuji opravný rozpočet.
jménem skupiny PSE. - Vážený pane předsedající, dnes večer zastupuji pana Titleyho, vůdčího představitele skupiny poslanců Evropského parlamentu za Labouristickou stranu, ale mohu vystoupit jménem všech těchto poslanců a uvítat tento opravný rozpočet a rozhodnutí poskytnout 162 miliónov EUR regionům ve Spojeném království postiženým záplavami.
Jak řekl pan Ashworth, je to nízká suma udělená na pokrytí obrovských nákladů na škody způsobené záplavami ve Spojeném království. My jsme však vděčni svým kolegům v Rozpočtovém výboru, kteří hlasovali jednomyslně, a jsme vděčni také Komisi.
Uvědomuji si, že to byla nejrychleji uskutečněná platba vůbec.
Celý proces trval sedm měsíců. Proto i navzdory tomu, že mnoho lidí dlouho trpělo, je to pokrok v porovnání s jinými fondy.
Stejně tak si uvědomujeme, že je to jedna z nejvyšších uskutečněných plateb, a vážíme si toho.
Záplavy z minulého roku postihly 48 000 domovů a 700 podniků ve Spojeném království.
Výše celkové škody se odhaduje na 4 miliardy EUR.
Můj region Yorkshire byl jedním z nejvíce postižených a mnoho lidí se stále nevrátilo do svých domovů, a proto si této pomoci vážíme v takové míře.
Zastupuji pana Titleyho, protože uvázl v Londýně kvůli velice silným bouřkám, které dnes večer sužují západní Evropu.
Nemůžeme každý případ špatného počasí odůvodňovat klimatickými změnami, ale jsme přesvědčeni, že počet extrémních projevů počasí se zvyšuje.
Minulé léto jsme viděli prudké záplavy a požáry v Řecku a jižní Evropě. Žádnou částkou z fondů solidarity se nedá vyčíslit škoda a výdaje, kterých jsme svědky v důsledku těchto jevů souvisejících s klimatickými změnami.
Jako poslanci začínáme pracovat na novém legislativním balíku souvisejícím s klimatickými změnami.
Jsem přesvědčena, že tento Parlament zaujme rázné stanovisko a přijme a schválí kvalitní legislativní návrhy v boji proti klimatickým změnám, abychom se nemuseli vrátit na toto místo a žádat Komisi o peníze na boj s uvedenými druhy jevů.
jménem skupiny ALDE - Vážený pane předsedající, v jistém smyslu je moje úloha po vystoupení posledních dvou řečníků jednoduchá.
Také bych se ráda zřetelně vyjádřila ve prospěch návrhu našich zpravodajů, pana Virrankoskiho a pana Bögeho, ale zejména ve prospěch mobilizace Fondu solidarity pro Spojené království.
Suma ve výši 162 milionů EUR: zdá se, že je nediskutabilní, ale je mimořádně důležitá na několika úrovních.
Jako poslankyně Evropského parlamentu zastupuji oblasti Yorkshire a Humber zasažené, jak se vyjádřil pan McAvan, minulé léto záplavami. Města a vesnice v našem regionu byly zničeny.
Mnoho jednotlivců, i z obce blízko mého bydliště, zůstává stále mimo svůj domov.
Ačkoli si uvědomujeme, že tato platba nemůže změnit jejich situaci v průběhu jedné noci, nepřímo pomůže tím, že zmírní tlak na rozpočet naší vlády.
Za druhé, jsem nesmírně šťastná, že naše vláda předložila tuto žádost, která byla nanejvýš úspěšná.
Na začátku jsme si nebyli jisti, zda by žádost mohla být úspěšná, a na základě této skutečnosti doufám, že naše vláda se nyní stane velkým obhájcem Fondu solidarity v Radě a v souladu s tím bude přesvědčovat ostatní členské státy.
Na závěr bych ráda uvedla, že britští občané, mí voliči, si nyní uvědomí opodstatněný a praktický význam Fondu solidarity.
Domnívám se, že se to týká nás všech v tomto Parlamentu.
Protože změny klimatu dotírají, všichni se můžeme ocitnout v situaci zástupců obětí těchto přírodních katastrof a možná budeme muset předložit žádost Fondu solidarity.
jménem skupiny UEN. - (PL) Vážený pane předsedající, solidarita je nejdůležitější a nejušlechtilejší zásadou Evropské unie.
Bez této zásady by neexistovala možnost společné akce nezávislých států a národů.
Vytvoření Fondu solidarity Evropské unie bylo přirozeným důsledkem této zásady.
V tuto chvíli máme k dispozici 1 miliardu EUR ročně.
Není to vysoká suma, zejména pokud jsme minulý rok a v tomto roce museli také čelit zvýšenému výskytu katastrof v důsledku změn klimatu.
Zasáhly nás nejenom záplavy a hurikány, ale požáry neočekávaného rozsahu.
Vzhledem k omezené výši našich prostředků jsme v tuto chvíli schopni poskytnout jen malé množství dostupné pomoci, 3 nebo 4 % vzniklé ztráty, anebo dokonce méně.
Z toto důvodu, v rámci podpory zprávy pana Bögeho a opravného rozpočtu pana Virrankoskiho, také závěrem uvádím, že zdroje Fondu solidarity je potřeba postupně zvyšovat.
Dvě eura na obyvatele nestačí k utření slz po takových obrovských vzniklých ztrátách.
jménem skupiny IND/DEM. - Vážený pane předsedající, jsem rád, že Británie dostane peníze, které nám pomohou zmírnit výši škod loňských záplav.
Jsme všichni velmi šťastni, že EU velkoryse pomohla členskému státu, který se ocitl v těžkostech.
Není to ale docela tak: za prvé udělená suma představuje jen 3,5 % výše škod. Jak řekl pan Ashworth, je to gesto.
Za druhé od katastrofy uběhlo devět měsíců a podle nich, pomoc přišla rychle. Bylo by užitečnější, kdybychom předem věděli, že k tomu dojde.
Potom by rekonstrukce mohla být plánována v souladu s touto informací. Pokud něco obtěžuje Brity, vzhledem k tomu, že dostáváme nazpátek zlomek hotovosti, kterou jsme vyplatili Evropské unii, je to, že musíme prosit a následně propagovat štědrost EU.
Nemůžeme si raději nechat své peníze a potom se sami rozhodnout, jak je utratíme?
Takto mohly být vyplaceny dříve.
(FR) Vážený pane předsedající, většina našich států má v rámci své rozpočtové právní úpravy úvěrové linky pro případ katastrof.
V rámci francouzské rozpočtové právní úpravy existují například celkové rozpočtové prostředky, které umožňují, aby rozpočtové prostředky byly pro případ nouzových situací vyhrazeny dopředu na základě rozhodnutí.
Od listopadu 2002 byla v rámci evropské rozpočtové právní úpravy zapracována právní úprava na financování v případě katastrof prostřednictvím Fondu solidarity.
Pro případ finančních katastrof jsme také vytvořili Evropský fond na přizpůsobení se globalizaci.
Co se týká přírodních katastrof, žádají nás o pomoc ve výši téměř 4 % s cílem odstranit škody způsobené záplavami ve Spojeném království v červnu 2007, které dosáhly výše větší než 4 miliardy.
Devět měsíců na vyhrazení rozpočtových prostředků je dlouhá doba, protože podle definice je toto nouzová situace.
Znamená to, že metoda opravného rozpočtu na oprávnění vynaložit vyhrazené rozpočtové prostředky je nepoužitelná.
Opravný rozpočet by měl nabýt účinnosti dříve, aby vyhrazené rozpočtové prostředky bylo možno vynaložit dopředu prostřednictvím dočasných rozpočtových prostředků a nerestriktivních rozpočtových prostředků na katastrofy, záplavy a požáry.
Věnování sumy 162 milionů EUR v rámci solidarity Spojenému království, z něhož pochází Adam Smith, Ricardo a paní Thatcherová, kteří věří jenom tržnímu mechanismu, darvinismu a přirozenému výběru, je vynikajícím ponaučením v oblasti pragmatismu.
Když lev řvoucí v ekonomické džungli promokne, objeví moc solidarity.
Už je to třetí případ - nemoc šílených krav, slintavka a kulhavka a záplavy - a zítra naši britští poslanci budou mít zase příležitost projevit solidaritu s evropskými farmáři, kteří promokli kvůli dovozům.
- (EL) Vážený pane předsedající, tento opravný rozpočet opět dokazuje to, co je samozřejmé: že EU má mechanismy a schopnost přizpůsobit se, aby poskytla řešení zvláštních neočekávaných problémů.
Rád bych předložil tři návrhy, týkající se dvou zpráv, o kterých jsme dnes jednali.
Dva z nich se týkají Fondu solidarity a třetí programu Galileo.
Pokud jde o záplavy ve Spojeném království, časový interval mezi červencem a současnou reakcí ze strany EU je velmi uspokojivý.
Pokud se pamatuji, je to nejrychlejší reakce za dobu fungování tohoto fondu.
Toto reakcí však vzniká precedens. V budoucnosti budeme očekávat stejnou okamžitou reakci na podobné katatrofy, mám na mysli environmentální katastrofu, která zasáhla Řecko v srpnu, jen o měsíc později v minulém roce.
Jsem proto přesvědčen, že následující měsíc Komise alespoň předloží návrh prostřednictvím příslušného komisaře, v němž se bude zabývat žádostí Řecka o použití Fondu solidarity.
Nemusím vám připomínat šokující obrazy požáru, obrovské katastrofy v Řecku. Viděli jsme je všichni v Evropě.
Jsem přesvědčen, že následující měsíc budeme mít po nezbytných úpravách alespoň návrh Komise.
Moje druhá poznámka se týká představení, kterého se nyní aktivně zúčastňujeme.
Nemám představu, jak to Parlament dokáže, ale vždycky, když máme nějakou dobrou zprávu, jsme jediní, kteří o ní vědí.
Jsme osamoceni, nikdo není na galeriích a pravděpodobně tu není žádný novinář!
Kdy se konečně naučíme nabízet dobré zprávy správným způsobem?
Moje třetí a poslední poznámka se týká programu Galileo.
Souhlasím se všemi svými kolegy z Rozpočtového výboru a jako zpravodaj výboru pro program Galileo chci poměrně jasně říct, že pokud se s Radou nedohodneme na širší struktuře programu, neučiníme žádnou platbu ze značně velikého balíku finančních prostředků, které jsme vyhradili.
Pokud nevíme, kdo se čemu věnuje, a stále si nejsme jistí, protože jednáme s Radou, nebudeme vynakládat žádné finanční prostředky.
Nebudeme vyhazovat peníze oknem.
Zítra dopoledne máme velmi důležité třístranné jednání se slovinským předsednictvem.
Budeme jednat o dvou důležitých otázkách.
Doufám, že budeme moci uzavřít toto jednání, abychom se mohli soustředit na skutečný pokrok.
- (LT) Fond solidarity EU představuje velmi důležitý zdroj pomoci členským státům a oprávněným kandidátským zemím v případě přírodních katastrof.
Na základě zkušeností je však potřeba Fond solidarity reformovat, přizpůsobit novým výzvám a zvýšit jeho účinnost.
Především minimální hranice škody ve výši 3 miliardy EUR nebo 0,6 % HDP je příliš vysoká. Takto stanovenou hranicí je vyloučena pomoc zemím, které zasáhly menší katastrofy, které by i navzdory tomu mohly mít v příslušných zemích vážné důsledky.
Za druhé fond není možné využít ke zmírnění důsledků terorismu, krize veřejného zdraví a technologických nebo průmyslových nehod.
Za třetí určité problémy vyvstávají v souvislosti s finančními prostředky, které je možno rozdělit v případě nehod výlučně na regionální úrovni. Kritéria jejich využití nebyla jasně vymezena.
Na závěr bych ráda uvedla, že vítám reformu fondu a naléhavě žádám Radu, aby k ní bezohladně načtrtla svoje stanovisko.
(PL) Vážený pane předsedající, rád bych upozornil na následující body v tomto jednání.
Za prvé je politováníhodné, že Rada ještě nepřijala návrh Komise nařízení Evropského parlamentu a Rady, kterým se zřizuje Fond solidarity Evropské unie, i navzdory tomu, že Evropský parlament přijal stanovisko k této otázce v prvním čtení téměř před dvěma lety, v květnu 2006.
Za druhé mobilizace částky 162 milionů EUR na pomoc při odstraňování škod způsobených záplavami v měsících červen a červenec 2007 v Británii a Irsku, jejichž celková výše dosáhla téměř 5 miliard EUR, si vyžaduje naši podporu.
Je smutné, že finanční prostředky vyhrazené pro tento účel se přidělují mnoho měsíců po vzniku škod, čímž se pomoc může stát neúčinnější.
Jak praví polské přísloví: "Kdo rychle dává, dvakrát dává."
Za třetí vzhledem k tomu, že horní hranice Fondu solidarity je stanovena na 1 miliardu EUR, očekával bych, že v případě tak rozsáhlé škody jako v Británii bude náležité financování mobilizováno rychle a že potřeby starých a nových členských států budou posuzovány na stejném základě.
- (EL)Vážený pane předsedající, mimo poděkování zpravodajovi za velmi kvalitní práci, kterou vykonal, bych rád v krátkosti poukázal na jeden bod týkající se Fondu solidarity.
Pane předsedající, v EU máme špatné počasí každý rok.
Je ironií osudu, že právě v době našich jednání o těchto důležitých zprávách severní Evropu pravděpodobně zasahují silné bouřky.
Díky za to, že EU poskytuje finanční podporu při těchto katastrofách, jako je tomu teď v případě Spojeného království a jak tomu bylo v minulosti v případě Kypru.
Nesmíme však zapomínat, že kromě finančního hlediska musí existovat celoevropská organizační jednotka schopná poskytovat okamžitou pomoc v postižených oblastech.
- (EL)Vážený pane předsedající, dámy a pánové, solidarita je pěkné slovo s ještě hezčím významem.
Naneštěstí je mimořádně potřebná: skutečnost dokazuje, že tato potřeba je stále naléhavější kvůli přírodním katastrofám, na které bychom již neměli hledět jako na přírodní, protože do našich životů zasahují stále častěji.
Jenom v období letních měsíců roku 2007 došlo ke třem vážným událostem.
Za prvé došlo ke katastrofě ve Spojeném království, o které dnes jednáme a hlasujeme. Okamžitě potom vypukly hrozné požáry v Řecku, o kterých všichni víte.
A zanedlouho potom došlo k dalším záplavám ve Slovinsku. Všechny uvedené katastrofy ukazují, jak vážné jsou tyto události a jak důležité je, aby EU přijala opatření.
Jsem překvapen, jestliže kolegové poslanci řeknou, že nerozumějí tomu, proč by EU měla poskytovat peníze.
Není to jen otázka peněz, ale morální podpory a pocitu občanů v těchto oblastech, že EU si uvědomuje jejich tragédii. V mnohých případech je to tragédie a EU přijímá určitá opatření.
Tímto bych chtěl upozornit, jak již bylo uvedeno dříve, že příklad Spojeného království, který si zaslouží potlesk za poměrně rychlou reakci, by bylo potřeba zopakovat v dalších zasažených zemích.
Není náhoda, že naše země, Řecko, je následující zemí na seznamu pomoci z Fondu solidarity, a doufáme, že také v našem případě přijde pomoc brzy.
Nejsem si však jistý, že k tomu dojde, a zajímá mě, jestli je to kvůli EU a jejímu způsobu zacházení se žádostmi, nebo je to tím, jak Řecko předložilo svou žádost.
Bez ohledu na to spoléháme, že pomoc bude brzy poskytnuta také Řecku, protože situace v této zemi je stále mimořádně vážná.
Problém je v tom, že informace o finančních prostředcích pro Řecko, které byly vloženy do fondu, ještě nebyly oznámeny.
(PL)Vážený pane předsedající, členské státy, a zejména občané EU, vnímají činnost Fondu solidarity EU velmi pozitivně.
Fond vytváří možnost poskytnout pomoc v oblastech postižených přírodními katastrofami, které způsobují značné škody.
Jeho cílem je pomoci odstraňovat vzniklé škody, které představují pro rozpočet mnohých rodin výraznou zátěž.
Tato finanční pomoc z fondů EU je příkladem evropské solidarity.
Když vnikne potřeba této pomoci pro trpící evropské rodiny, naše občany, je tato pomoc nejlepším příkladem výhod a přínosu členství v Evropském společenství.
Naše opatření však musíme soustředit na boj s dúsledky těchto katastrof, na vytvoření vhodné formy krizového řízení a vhodného systému pojištění a vyčlenění finančních prostředků v rozpočtu EU.
zpravodaj. - (FI) Vážený pane předsedající, rád bych poděkoval všem, kteří se zúčastnili debaty, za jejich vynikající a konstruktivní přínos.
Fond solidarity neexistuje dlouho, a tak byly jeho možnosti stanoveny na vysokou úroveň.
Nebylo možné spolehnout se na předcházející informace týkající se množství potřebných finančních prostředků.
V budoucnosti by snad bylo možné jeho možnosti v určitém rozsahu přezkoumat.
Souhlasím s tím, že rychlost je bezpochyby výhodou v této práci.
Rozpočtový výbor pečlivě zvážil využití Evropského fondu na přizpůsobení se globalizaci s cílem překonat problémy v důsledku ztráty pracovních míst.
Toto je, samozřejmě, oblast, ve které musí EU v budoucnosti vykonat hodně práce.
Mnozí stejně tak vyjádřili svůj postoj k otázce krizového řízení.
V rozpočtu na tento rok je zahrnut pilotní projekt na urychlení prevence lesních požárů. V této oblasti se soustředíme na dosažení nových a kvalitních výsledků.
Pokud jde o projekt Galileo, v jeho financování nedojde k žádnému zvýšení.
Toto je samozřejmě potřeba vnímat jako základní zásadu.
Současná výše financování je dostatečná.
Správa projektu však musí pracovat účinně.
Zejména v současnosti, kdy je úroveň financování značná, existuje veliké nebezpečí, že jeho administrativní řízení bude byrokratičtější.
Administrativní řízení musí být účinné, a proto chceme Parlamentu zachovat prostor pro jednání, abychom se spolu s Komisí a Radou mohli dohodnout na nejlepší možné formě správy s cílem dokončit tento velmi ambiciózní a důležitý evropský projekt.
Jsem přesvědčen, že v následujících týdnech dosáhneme uspokojivého výsledku.
Rozprava byla ukončena.
Hlasování se uskuteční v úterý 11. března 2008.
Písemná prohlášení (článek 142)
písemně. - (RO) Jsem přesvědčena, že požadavek Spojeného království je přiměřený, a souhlasím v tomto případě s mobilizací Fondu solidarity.
Rumunsko čelilo v posledních letech velkým záplavám. K posledním záplavám došlo nedávno.
Jako v případě Velké Británie, se velké části škod způsobených záplavami dalo předejít větším úsilím při prevenci.
Fungující infrastrukturu, jakož i reakci vnitrostátních orgánů, však ochromila síla přírodního živlu.
Podporuji proto dvě opatření, která Evropská unie může přijmout s cílem zintenzivnit špatnou vazbu na vnitrostátní a evropské úrovni: přidělování peněz ze strukturálních fondů na projekty v infrastruktuře navržené s cílem zmírnit důsledky přírodních katastrof. Zadruhé co nejrychlejší vytvoření evropské intervenční jednotky, která by se skládala ze speciálních týmů všech členských států s cílem zasahovat v naléhavých situacích v každém regiónu Evropské unie.
Dalším důležitým hlediskem je výše finančních prostředků, které Evropská unie přiděluje v naléhavých případech.
Jestliže uvažujeme nad rozsáhlým přezkoumáním rozpočtu Evropské unie, jsem přesvědčena, že bychom měli zvážit zvýšení sum přidělených Evropskému fondu solidarity.
Slavnostní zasedání - Oslava padesátého výročí Evropského parlamentu
(krátké vystoupení Mládežnického orchestru Evropské unie pod vedením dirigenta Pavla Kotly)
To bylo krásné vystoupení Mládežnického orchestru Evropské unie pod vedením dirigenta Pavla Kotly. Mnohokrát děkuji.
Vážené dámy, vážení pánové, dovolte mi, abych vás všechny velmi srdečně přivítal v tomto jednacím sálu při příležitosti oslav padesátého výročí ustavujícího zasedání Evropského parlamentního shromáždění.
V první řadě mi dovolte navrhnout, abychom společně potleskem přivítali všechny předcházející předsedy, kteří jsou dnes s námi v tomto jednacím sálu: pan Emilio Colombo, lord Henry Plumb, pan Enrique Barón Crespo, pan Egon Klepsch, pan Klaus Hänsch, pan José Maria Gil Robles, paní Nicole Fontainová a pan Josep Borrell Fontelles.
Vážení bývalí předsedové Evropského parlamentu, srdečně vás tu vítám.
(vytrvalý potlesk)
Dovolte mi také velmi srdečně přivítat pana Janeze Janšu, úřadujícího předsedu Evropské rady, a pana Josého Manuela Durãoa Barrosa, předsedu Evropské komise.
Samozřejmě, pane Barroso, Vás máme možnost přivítat v tomto jednacím sálu poměrně často, ale dnes vás vítáme obzvlášť srdečně.
(potlesk)
Je mi velkým potěšením, že v jednacím sálu Evropského parlamentu mohu přivítat i pana Lluíse Mariu de Puiga, předsedu Parlamentního shromáždění Rady Evropy.
Srdečně vás vítám.
(potlesk)
S potěšením také vítám předsedy parlamentů Belgie, pana Hermana van Rompuye, a Itálie, pana Fausta Bertinottiho, a předsedkyni holandského senátu, paní Yvonne Timmerman-Buckovou, kteří se účastní naší dnešní slavnostní schůze spolu s dalšími zástupci parlamentů z Bulharska, České republika, Estonska, Francie, Irska, Litvy, Lotyšska, Lucemburska, Maďarska, Německa, Polska, Portugalska, Rumunska, Slovenska, Slovinska a Spojeného království, které bych chtěl také přivítat.
(potlesk)
Vítám předsedy dalších Evropských institucí: za Evropský soudní dvůr pana Petera Janna, předsedu první komory, za Evropský dvůr auditorů jeho předsedu, pana Vítora Caldeiru, za Evropský hospodářský a sociální výbor jeho předsedu, pana Dimitrise Dimitriadise, za Výbor regionů pana Lucu Van den Brandeho a pana ombudsmana Nikoforose Diamandourose.
Vítejte v Evropském parlamentu.
(potlesk)
Je mi velkým potěšením přivítat zástupce měst a regionů: primátorku Štrasburku, paní Fabienne Kellerovou, předsedu Regionální rady Alsaska, pana Adriena Zellera, předsedu Conseil Général du Bas-Rhin, pana Philippa Richerta, a prefekta regionu Alsasko a Bas-Rhin, pana Jeana-Marca Rebièra.
Vítejte v Evropském parlamentu.
(potlesk)
Vážené dámy a vážení pánové, v křesle číslo 146 sedí naše kolegyně, paní Astrid Lullingová, která asi jediná z nás byla poslankyní Evropského parlamentu už v době, kdy poslanci ještě nebyli voleni přímo.
(vytrvalý potlesk)
Téměř přesně před padesáti lety, 19. března 1958, se poprvé sešlo Společné shromáždění tří evropských institucí, Evropského hospodářského společenství, Evropského společenství pro atomovou energii a Evropského společenství uhlí a oceli, tady ve Štrasburku v prostorách tehdejšího "Maison de l'Europe".
Jak se uvádí v Římské smlouvě, která nabyla platnosti několik týdnů předtím, Společné shromáždění tvořili "zástupci lidu států, které jsou členy Společenství".
Dnes oslavujeme toto výročí, protože jsme z hlediska kontinuity přímými následovníky zmiňovaného Parlamentního shromáždění a jeho původních 142 poslanců.
Prvním předsedou tohoto Společného shromáždění byl velký Robert Schuman.
Ve svém inauguračním proslovu řekl, že Společné shromáždění bude hrát klíčovou úlohu při rozvoji evropského ducha, pro něhož, jak řekl, "shromáždění bylo a bude zatěžkávací zkouškou".
Jsem přesvědčen o tom že v současnosti to platí stejně jako tehdy.
Robert Schuman zároveň varoval své kolegy na zmiňovaném ustavujícím shromáždění, že parlamentní práce se 142 poslanci ze šesti států si bude vyžadovat disciplínu od všech.
Samozřejmě, dnes je to ještě pravdivější, když, jak všichni víme, Parlament tvoří 785 poslanců z 27 zemí!
Krátce po ustavujícím zasedání začali naši předchůdci nazývat svoji instituci "Evropský parlament", třebaže nejprve jen neformálně, jelikož se tento pojem nenacházel v zakládajících smlouvách Evropských společenství.
Až o čtyři roky později v březnu 1962 přijalo Parlamentní shromáždění rozhodnutí, že se bude nazývat "Evropský parlament".
Ačkoli bylo v zakládajících smlouvách Evropských společenství uvedeno, že shromáždění "vypracuje návrhy na přímé a všeobecné volby konané jednotným postupem ve všech členských státech" a že "Rada... jednomyslně přijme odpovídající pravidla a doporučí členským státům, aby je přijaly v souladu s příslušnými vnitrostátními ústavními předpisy", až v roce 1976 přijala Rada, na základě doporučení Evropského parlamentu ze 20. září 1976, právní akt o konání přímých a všeobecných voleb do Evropského parlamentu.
Vážené dámy, vážení pánové, Parlamentní shromáždění nemělo na začátku téměř žádné vlastní pravomoci.
Naši předchůdci věděli, že vývoj evropského parlamentního rozměru bude dlouhým procesem a že od nich a od dalších generací bude vyžadovat jasné směřování, odhodlání, trpělivost a vytrvalost.
Postupně, krok za krokem, si Evropský parlament zabezpečil stále více vlastních pravomocí, přičemž si stále více uvědomoval svoji zodpovědnost a rozsah činnosti.
Jsem přesvědčen, že mohu jménem nás všech prohlásit, že Evropský parlament je dnes hoden svého jména.
(potlesk)
Dnes zastupujeme téměř 500 milionů občanů Evropské unie. Odrážíme všechny segmenty politického spektra v Evropské unii.
Jsme parlamentem Evropské unie, který byl zvolen ve svobodných volbách, společně usilujeme o to, najít co nejlepší a nejspravedlivější řešení.
Stali jsme se sebejistými, patříme mezi hlavní aktéry v evropské politice.
Vážené dámy, vážení pánové, s takovým vývojem můžeme být velmi spokojeni.
Tento proces začal v roku 1958. Na naší společné cestě k evropské integraci bylo více milníků.
V roce 1971 byl pro Evropské společenství vyčleněn samostatný rozpočet, od té doby sehrává Evropský parlament klíčovou roli při přijímání následujících rozpočtů.
V roce 1979 se konaly první přímé volby do Evropského parlamentu.
V roce 1986 nabyl Jednotným evropským aktem název "Evropský parlament" konečné právní účinnost.
Nabytím platnosti Maastrichtské smlouvy před patnácti lety byly Evropskému parlamentu konečně uděleny úplné spolurozhodovací pravomoci v prvních oblastech politiky Společenství, díky čemuž mohl Parlament skutečně přispět k tvorbě právních předpisů a v případě potřeby se mohl postavit proti vůli Rady.
Amsterdamská smlouva rozšířila tato práva spolurozhodování a na základě Lisabonské smlouvy bude spolurozhodování pravidlem při tvorbě evropských právních předpisů, a proto se právem odvolává na použití "řádného legislativního postupu".
Dnes tvoří Evropský parlament 785 poslanců z 27 evropských zemí.
Zastupujeme více než 150 vnitrostátních politických stran, z nichž se většina spojila, aby vytvořila sedm parlamentních skupin.
Jsme legislativním i rozpočtovým orgánem v rovnocenném postavení s Radou.
Vykonáváme dohled nad Evropskou komisí a volíme jejího předsedu, Komise se nemůže ujmout svého úřadu bez našeho souhlasu.
Obhajujeme nadřazenost práva Společenství. Jsme občanskou komorou Evropské unie.
Před třemi týdny jsme přijali Lisabonskou smlouvu, která ještě více posilní naše pravomoci.
V budoucnosti bude možné přijmout rozhodnutí o důležitých věcech, které mají pro občany Evropské unie aktuální význam, jen v případě, že s daným rozhodnutím bude souhlasit většina v Evropském parlamentu.
Týká se to i klíčových otázek spravedlnosti a vnitřních věcí.
Neznamená to však, že bychom měli být uspokojeni, protože rozhodně nejde o výsledek nezbytného procesu. Museli jsme o tento výsledek bojovat!
Dovolte mi poděkovat všem našim kolegům a kolegyním, kteří se za posledních pět desetiletí pod vedením našich výborných předsedů podíleli na posílení parlamentního rozměru evropské integrace a poskytli tomuto procesu hodnotné služby.
Vážení současní i bývalí poslanci Evropského parlamentu, děkuji vám.
(potlesk)
Jean Monnet jednou řekl: "Bez lidí není možné nic uskutečnit, bez institucí nebude mít nic dlouhého trvání."
Dovolte mi, abych krátce zavzpomínal i na pana Paula-Henriho Spaaka, prvního předsedu Společného shromáždění Evropského společenství uhlí a oceli (ESUO), tj. instituce, která byla předchůdcem Evropského parlamentu. Pan Spaak svojí zprávou po konferenci v Messine, která se konala v červnu 1955, výrazně přispěl k přípravě Římské smlouvy.
Cesta k parlamentní demokracii v Evropské unii následovala logiku, kterou známe z dějin evropských národních států.
Podařilo se nám vytvořit institucionální rovnováhu mezi vnitrostátní a evropskou úrovní, což je obrovský úspěch, který odráží interakci mezi různými úrovněmi společného vládnutí v Evropě.
Důležitým prvkem této rovnováhy je dobrá spolupráce Evropského parlamentu s národními parlamenty, na kterých nám velmi záleží.
Velmi mě těší, že téměř všechny národní parlamenty jednotlivých členských států Evropské unie vyslaly své vysoce postavené zástupce na naši dnešní slavnostní schůzi.
(potlesk)
Chtěl bych vás všechny požádat, poslance Evropského parlamentu i poslance národních parlamentů, abyste, v rámci svých možností, usilovali o zachování této dobré úrovně spolupráce i v budoucnosti.
Lisabonská smlouva a Charta základních práv rozhodujícím způsobem přispívají k tomu, aby se demokracie a parlamentarismus staly skutečností na všech úrovních Evropské unie.
Vážené dámy, vážení pánové, můžeme být hrdi na naši stálou a jednoznačnou podporu reformní smlouvy a Charty základních práv.
(potlesk)
Potřebujeme kritickou veřejnost a kritické monitorování naší práce.
Máme však též právo na spravedlnost.
Evropská unie je, vzhledem k její rozmanitosti, nejsložitějším společenstvím na světě.
Dovolím si požádat média, která sehrávají klíčovou roli z hlediska naší komunikace s občany, aby měla tuto skutečnost na paměti.
Evropská unie by neměla být obětním beránkem za vnitrostátní neúspěchy.
(potlesk)
Jedním z největších úspěchů evropské vize za posledních 50 let bylo prosazení demokracie a svobody v celé Evropě.
Dnes jsou Estonsko, Lotyšsko, Litva, Polsko, Česká republika, Slovensko, Maďarsko, Slovinsko, Bulharsko, Rumunsko a znovu sjednocené Německo členy Evropské unie. Jde o úspěch, o kterém jsme mohli jen snít, avšak podařilo se ho dosáhnout už v našem životě.
Dnes, jak se uvádí v Berlínské deklaraci z 25. března 2007, "je štěstím, že my, občané Evropské unie, jsme sjednoceni", což je důvod k velké radosti.
Když se budeme zamýšlet na uplynulými padesáti lety, je důležité, abychom hleděli do budoucnosti.
Měli bychom si sebekriticky připomenout, které aspekty parlamentního rozměru ještě stále nejsou uspokojující.
Na rozdíl od národních parlamentů ještě stále, v rámci rozpočtového postupu, nemáme možnost rozhodnout o zvýšení našich vlastních finančních zdrojů.
Parlamentní vláda většinou znamená kontrolu parlamentu nad armádou, společná zahraniční bezpečnostní a obranná politika Evropské unie však ještě stále není úplná a nezabezpečuje vhodné vazby mezi vnitrostátními a evropskými zodpovědnostmi.
Ještě stále nemáme jednotný volební zákon, což znamená, že nám stále chybí důležitý předpoklad pro účinné fungování evropských politických stran, které by mohly kandidovat ve volbách do Evropského parlamentu s jednotným seznamem uchazečů.
Evropský parlament bojoval trpělivostí, vytrvalostí a dobrým směřování o svoje místo v Evropě už od prvního zasedání Evropského parlamentního shromáždění, v čemž musí a také bude pokračovat i v budoucnosti.
Podoba Evropského parlamentu, tj. přímo volené nadnárodní shromáždění, se vyzdvihuje jako příklad v podobném úsilí v jiných oblastech světa.
Přesvědčujeme se o tom při našich zahraničních návštěvách.
Když se Robert Schuman dne 19. března 1958 ujal úřadu předsedy Evropského parlamentního shromáždění, takový příznivý vývoj parlamentního rozměru v Evropě bylo téměř nemožné předpokládat.
Robert Schuman však měl vizi.
Mluvil o myšlence Evropy a o tom, že je třeba oživit ji, což označil jako "la relance de l'idee européenne”.
Mohl by existovat lepší ústřední motiv úlohy, která je před námi v současné situaci, po krizi spojené s neúspěchem Ústavní smlouvy?
19. března 1958 Robert Schuman ve svém krátkém projevu vyslovil obavu, že technokratický přístup by mohl způsobit, že se myšlenka evropské integrace postupně vytratí.
Platí to i dnes, stejně jako to platilo tehdy.
Robert Schuman realisticky, skromně a jasně popsal příležitosti, které mělo před sebou Parlamentní shromáždění, jemuž předsedal až do roku 1960: "Nous désirons contribuer", řekl svým srdečným a zvučným hlasem: "à créer un noyau de la structure européenne."
Robert Schuman zakončil svůj první proslov ve funkci předsedy Evropského parlamentního shromáždění slibem, že bude pracovat na sjednocení našeho světadílu, na sjednocení Evropy, o které byl přesvědčený, že by se měla vnímat jako společenství hodnot, které sjednocuje svobodné národy žijící na našem světadílu: "Ainsi seulement l'Europe réussira à mettre en valeur le patrimoine total qui est commun à tous les pays libres."
Dovolte mi navázat na tuto myšlenku.
Evropská unie je společenstvím hodnot.
Naše instituce samy o sobě nejsou cílem, ale prostředkem, který má sloužit našim hodnotám, jimiž jsou důstojnost jednotlivce, lidská práva, demokracie, právo a hospodářská a sociální prosperita.
Slouží zásadám solidarity a subsidiarity.
Evropa znamená vzájemnou úctu, uznání naší rozmanitosti, uznání důstojnosti všech našich členských států, velkých i malých.
Tento postoj není možné nikomu vnutit, ale je nezbytným předpokladem pro naše vzájemné porozumění a přijímání společných opatření.
Je potřebné neustále obnovovat úctu k dodržování evropských právních předpisů, která nám umožňuje řešit naše konflikty v přátelském duchu a mírovým způsobem dosáhnout rovnováhu zájmů, prostřednictvím nepsaných pravidel, ohleduplnosti a vzájemné úcty, kterými se řídí naše vztahy v Evropě.
(potlesk)
Chtěl bych každého, bez ohledu na to, ke které části politického spektra patří, povzbudit a naléhavě vyzvat, abychom si i nadále prokazovali tuto vzájemnou úctu.
Protože když tato vzájemná úcta, která se vyznačuje tolerancí k přesvědčení druhých, přičemž zůstáváme věrni svým vlastním názorům a zároveň jsme připraveni dohodnout se na kompromisech, když bude tento přístup úspěšný, mohou se stát Evropská unie a Evropský parlament příkladem pro mír ve světě.
Naše evropské dědictví je ochraňováno v míru a jednotě našich národů, které se spojily, aby vytvořily Evropskou unii.
Uctěme Roberta Schumana a všechny poslance prvního Evropského parlamentního shromáždění tak, že budeme usilovat o to, být věrni jejich odkazu. Usilujme o vytvoření zodpovědného a otevřeného Evropského parlamentu, který je blízko občanům, ale který je odhodlán v případě potřeby prokázat politické vůdcovství.
Když budeme i nadále pracovat s odhodláním, nemusíme se bát mínění těch, kteří přijdou po nás a kteří budou v ruce 2058 hodnotit naši dnešní práci při oslavách stého výročí Evropského parlamentu.
Vážení kolegové, dámy a pánové, radujme se společně ze svobody, míru a jednoty na našem evropském světadílu, kterému máme tu čest sloužit.
(hlasitý a vytrvalý potlesk)
úřadující předseda. - (SL) "Svůj projev nemohu přednést bez emocí."
Touto větou oslovil první předseda Evropského parlamentního shromáždění, Robert Schuman, tento ctěný Parlament ve svém prvním projevu 19. března 1958.
O padesát let později máme při vašem slavnostním výročí přesně stejný pocit.
V tuto chvíli se obracím nejen k 142 národním poslancům, ale také k 785 přímo zvoleným poslancům Evropského parlamentu.
Když se ohlédneme na cestu, kterou jsme za sebou zanechali, a na rozkvétající evropskou demokracii v době posledních padesáti let, měli bychom se cítit hrdí a velmi vděční otcům myšlenky Evropy.
Na druhé straně máme povinnost pokračovat v souladu s našimi nejlepšími schopnostmi v evropském příběhu míru, spolupráce a prosperity.
Připomeňme si rok 1958: společnost musela čelit následkům dvou ničivých válek, světu dvoupólového rozdělení mezi západními a východními mocnostmi, studené válce, kubánské revoluci, prvnímu čipu, jaderným pokusům a vypuštění prvního vesmírného satelitu.
Šest členů Evropské unie, v nichž tehdy žilo sto šedesát osm milionů Evropanů, zacelilo svoje poválečné rány, hospodářství prosperovalo a spolu s Euroatlantickou aliancí zabezpečovalo mír a demokracii v této oblasti.
Bohužel, většina zbývající části Evropy žila v totalitním prostředí v občanské a hospodářské stagnaci, nebo dokonce v úpadku.
V roce 2008 máme možnost vidět, že situace se úplně změnila: mnohapólový svět se zajímá nejen o hospodářskou a politickou konkurenci, ale co více, i o konkurenci ohledně hledání řešení na současné výzvy.
Odstraňování hranic, které rozdělovaly Evropu, od Berlínské zdi přes železnou oponu a monitorování státních hranic, bude na konci tohoto měsíce pokračovat odstraněním vzdušných hranic v rámci rozšířeného schengenského prostoru.
Území Evropské unie je více než třikrát větší než před padesáti lety, EU má třikrát více obyvatel, 23 oficiálních jazyků, silnější vnitřní trh a jednotnou měnu.
Průměrná délka života se prodloužila v průměru o osm let.
Dvacet sedm předsedů vlád a hlav států, z nichž v jedné třetině vládly ještě před dvaceti lety totalitní režimy, bude zítra přijímat rozhodnutí u jednoho kulatého stolu.
Dnes vládne v téměř celé Evropě svoboda a demokracie.
Je třeba, abychom si byli vědomi tohoto úspěchu, měli bychom ho oslavit.
Život a práce Evropského parlamentu od roku 1958 jasně odráží pokrok dosažený díky integraci za posledních padesát let.
Po počáteční fázi, v níž měl Evropský parlament jen poradní funkci, jste na začátku sedmdesátých let získali první skutečné pravomoci týkající se evropského rozpočtu. Na konci sedmdesátých let se konaly první přímé volby do Evropského parlamentu.
Prostřednictvím nových dohod došlo k posílení vašich pravomocí v oblasti přijímání právních předpisů a při jmenování nejvyšších evropských politických představitelů.
Bez získání vaší důvěry nemůže fungovat ani nová Evropská komise.
Stejně jako v roce 1958 znamenala Římská smlouva pro Parlament přidělení nových pravomocí, o padesát let později představuje Lisabonská smlouva pro Evropský parlament velký krok vpřed.
Postup spolurozhodování se rozšíří na téměř všechny evropské politiky, posílí se úloha Parlamentu, pokud jde o demokratický dohled, vytváření mezinárodních dohod a jmenování nejvyšších evropských představitelů.
Velmi mě potěšilo, že jste na minulém plenárním zasedání přijali zprávu o Lisabonské reformní smlouvě velkou většinou hlasů.
Chtěl bych také poblahopřát všem členským státům, které už úspěšně završily ratifikační postupy, a doufám, že je co nejdříve budou následovat všechny zbývající členské státy.
Zatímco prvních padesát let Evropské unie bylo zaměřeno na evropský program, na náš politický a hospodářský rozvoj a reformy, následujících padesát let bude určitě zaměřeno i na globální program.
Jasně to vyplývá ze seznamu témat, která se budou projednávat za zítřejším zasedání Evropské rady.
Je úplně zřejmé, že vhodná řešení výzev souvisejících s lisabonským procesem, ekologickými a energetickými otázkami a výkyvy na finančních trzích můžeme najít, jen když zohledníme globální trendy a globální aktéry a když je začleníme do naší činnosti.
Týká se to i oblasti lidských práv a mezikulturního dialogu, kde vy, Evropský parlament, rozhodně sehráváte vedoucí roli.
Dovolte mi využít této příležitosti, abych jménem Evropské rady vyjádřil uznání vaší roli při poukazování na porušování lidských práv a při pozorování voleb a také práci vašich delegací v mezinárodních institucích, například v Radě pro lidská práva při Organizaci spojených národů.
Vaše úloha v rámci společných parlamentních shromáždění je též důležitá, díky ní se zvyšuje přidaná hodnota politik Evropské unie týkajících se třetích zemí a regionů.
Vašimi činnostmi a setkáními s vysoce postavenými hosty v průběhu roku mezikulturního dialogu posilujete jednu ze základních evropských tradic, konkrétně skutečnost, že vzájemná úcta a porozumění tvoří základ soužití v Evropě a také ve světě jako celku.
Rozsah činností Evropské unie se neustále rozšiřuje, ale všechny se řídí společným pravidlem: úspěch je přímo úměrný míře jednoty mezi členskými státy, sektory, skupinami se společnými zájmy, generacemi a v rámci regionálních, státních, evropských a globálních faktorů.
V tomto směru musí jít instituce Evropské unie příkladem.
"Každý člověk představuje nový svět.
Jen instituce, které ochraňují společné zkušenosti, mohou dozrát."
Touto myšlenkou nás Jean Monnet přibližuje vysvětlení, proč se vize Evropské unie často odlišuje od skutečnosti a proč mnoho Evropanů ještě stále pochybuje o přínosech integrace Evropy, přes očividné úspěchy, kterých bylo dosaženo v době posledních padesáti let.
Abychom mohli v plné míře pochopit a vážit si svobody, míru a rozmanitosti, neexistence hranic a přínosů a vyhlídek sjednocené Evropy, musíme si být neustále vědomi toho, že existují i jiné, o mnoho horší alternativy.
Proto je naší společnou úlohou zachovávat evropské společné zkušenosti při životě. Z nich můžeme čerpat sílu, abychom se mohli vypořádat s aktuálními výzvami.
Myšlenky na minulost musí být v jednotě s myšlenkami na budoucnost.
Kdybychom před padesáti lety nespojili naše síly, pravděpodobně bychom dnes nežili v míru a prosperitě.
To samé je možné říci o následujících padesáti letech.
Když nebudeme usilovat o to, abychom společně našli nízkouhlíková řešení a řešení, která budou znamenat úsporu energie, nepodaří se nám zpomalit průběh klimatických změn.
Budeme muset čelit stále většímu počtu záplav, hurikánů, such a také novým chorobám, ohroženému ekosystému a klimatickým uprchlíkům.
Je nezbytné, aby byly výsledky evropských rozhodnutí a opatření pro občany dostatečně konkrétní a hmatatelné, aby mohli pochopit klíčovou úlohu, kterou hraje Evropská unie při ochraně a zlepšování kvality jejich života.
Vážený pane předsedo, dámy a pánové, dovolte mi poděkovat vám za váš příspěvek k rozvoji Evropské unie za posledních padesát let.
Vím, co všechno to znamenalo pro naše generace.
Vlastně jsem se narodil ve stejném roce, v němž se zrodil i Evropský parlament.
Až do konce tohoto funkčního období a také do dalších let bych vám chtěl popřát mnoho úspěchů ve vaší práci, mnoho nových nápadů a neustálou vytrvalost při rozvoji evropských hodnot, demokracie a způsobu života.
Jsem přesvědčen, že i při dalších oslavách kulatého výročí tohoto evropského domova demokracie budeme moci znovu oslavit viditelný pokrok v Evropě.
(potlesk)
Mnohokrát děkuji panu předsedovi Evropské rady.
Teď mi dovolte požádat předsedu Evropské komise, pana Josého Manuela Durão Barrosa, aby se ujal slova.
předseda Komise. - (FR) Vážený pane předsedo Evropského parlamentu, vážený pane úřadující předsedo, vážení předsedové různých evropských institucí, vážení bývalí předsedové Parlamentu, dámy a pánové, vážení zástupci národních parlamentů, vážení hosté, velmi mě těší, že dnes společně můžeme oslavit první půlstoletí Evropského parlamentu.
Toto výročí má pro Evropu velký symbolický a politický význam.
Před padesáti lety Robert Schuman předsedal novému jednotnému shromáždění.
Tři evropská společenství právě vytvořila první verzi evropské demokracie.
Od té doby dochází v každé fázi evropské integrace k rozhodnému potvrzení tohoto základního politického rozhodnutí.
Zakladatelé Evropy jako první předvídali, že rozvíjející se Evropa potřebuje pevné demokratické evropské instituce, které budou ztělesňovat stále silnější vazby mezi prvními šesti členskými státy.
Podle inspirující vize Jeana Monneta bylo třeba, aby se tyto instituce mohly vyvíjet a provázet budoucí události, o kterých předpokládaly, že se budou vyvíjet dvěma směry: jedním je důkladnější integrace a druhým geografické rozšíření.
Musím vám říci, že je ještě stále velmi dojemné vidět vás všechny v tomto domě evropské demokracie, zástupce přímo zvolené národy, které ještě nedávno byly rozdělené diktátorskými zřízeními, jež bránily Evropě nadýchnout se svobody.
(potlesk)
Institucionální trojúhelník, který nám zanechali zakladatelé Evropy, je ve světě ojedinělý model, který po padesáti letech rozhodně potvrdil svoji životaschopnost a odolnost.
Přizpůsobil se podstatnému rozšíření rozsahu úloh, které byly svěřeny Společenství a nyní Evropské unii.
Vypořádal se také s podstatným a dynamickým rozšířením naší Unie.
Za tento úspěch vděčíme důmyslnosti a rovnováze institucionálního modelu, který se neřídí klasickým rozdělením moci.
Za tento úspěch také vděčíme způsobu fungování, který se řídí metodou Společenství i zásadou subsidiarity.
Samotné instituce však nejsou cílem, jsou i nadále prostředkem, který slouží ideálům a cílům.
Slouží našim občanům.
Čím silnější instituce jsou, tím lépe mohou sloužit tomuto ideálu a našim občanům.
Zakladatelé Evropy chtěli vybudovat Evropu především proto, aby vybudovali mír.
Chtěli vybudovat tuto novou Evropu na zásadě solidarity.
Za sílu, která bude pohánět naplnění jejich politické vize a cílů, si zvolili hospodářství.
O padesát let později potřebuje Evropa, žijící v míru a rozšířená na velikost světadílu, silné instituce, aby se mohla vypořádat s výzvou této doby, globalizací.
Žádný členský stát se nemůže vyrovnat s touto výzvou sám.
Jen Evropa díky svým zkušenostem s otvíráním trhů podle pravidel, která ztělesňují její hodnoty svobody, solidarity a trvale udržitelného rozvoje, má proporce, instituce a nástroje potřebné ke zvládnutí a usměrňování globalizace.
Aby bylo možné vyrovnat se s touto výzvou, je třeba, aby se Evropa 21. století sjednotila s cílem dosáhnout úspěchu v hospodářství založeném na vědomostech, poskytnout zaměstnání evropským ženám a mužům a docílit větší dynamiky jejího hospodářství.
Evropa musí na světové scéně zaujmout místo, které jí právem patří, tj. evropská velmoc bez arogance, Evropa, která je schopná světu nabídnout, ne vnutit, ale nabídnout, hodnoty svobody a solidarity.
Uspějeme, když se nám podaří udržet konstruktivní partnerství mezi institucemi.
V rámci tohoto partnerství bych chtěl Parlamentu poblahopřát k jeho přispění k projektu Evropy ve všech aspektech každodenního života našich občanů.
Po dobu padesáti let své existence získal tento Parlament mnoho pravomocí a poměrně velkou moc.
Mám na mysli moc ve významu legitimnost vyplývající přímo z hlasů Evropanek a Evropanů ve volbách.
Mám na mysli moc i ve formálním významu tohoto slova: spolurozhodování, rozpočtová pravomoc a demokratický dohled nad evropskými institucemi.
Tedy ve skutečnosti mám na mysli politický vliv.
Evropský parlament zaujal úlohu spolutvůrce právních norem, přičemž se dělí o zodpovědnost v rámci institucionálního trojúhelníku, a zároveň zaujal Evropský parlament svoje místo i v evropském veřejném životě, k čemuž však také dospěl budováním stále užších vztahů s národními parlamenty, z nichž většina je tu dnes zastoupena.
Moc, kterou v průběhu roku získal Evropský parlament, slouží jen na posílení Evropy jako celku.
Silný Evropský parlament je klíčovým partnerem ostatních institucí a též (a to musím zdůraznit) Evropské komise.
Myslím si, že mohu říci, že vztah mezi našimi dvěma institucemi je stále bližší, pevnější a vyzrálejší, z čehož mám, samozřejmě, obrovskou radost.
Po ratifikaci Lisabonské smlouvy dojde k dalšímu posílení institucí Společenství.
Lisabonská smlouva rozšíří pravomoci Evropského parlamentu.
Posílí dvojitou demokratickou legitimnost Komise prostřednictvím vazeb s Evropským parlamentem a Evropskou radou.
Zabezpečí stálé předsednictví pro Evropskou radu, díky čemuž budou příprava a monitorování zasedání Evropské rady ucelenější.
Vytvoří funkci vysokého představitele Evropské unie pro zahraniční věci a bezpečnostní politiku, který bude zároveň podpředsedou Evropské komise.
Jestliže Lisabonská smlouva posílí legitimnost a účinnost našich institucí, představuje pro Evropskou unii velký krok vpřed.
Dnes i v budoucnosti musíme chápat, že instituce si nesmí navzájem konkurovat.
Nesmí docházet k posílení jedné z našich institucí na úkor jiných.
Naopak, pokud má být Evropa účinnější a demokratičtější, všichni musíme chtít, aby byly evropské instituce silnější.
Konsolidace evropské institucionální struktury bude ku prospěchu všem našim institucím.
Vážené dámy, vážení pánové, v souvislosti s výročím, které si dnes připomínáme, mě napadl výrok významné portugalské spisovatelky, Agustiny Bessaové Luisové.
Řekla: "Ve věku 15 let máme před sebou budoucnost, ve věku 25 let máme problém, ve věku 40 let máme zkušenosti, ale dokud nežijeme půl století, nemáme za sebou žádnou historii."
Dnes může Evropský parlament, tento významný dům evropské demokracie, hrdě prohlásit, že má za sebou výbornou historii, a jsem přesvědčen o tom, že před sebou má též výbornou budoucnost.
Proto mi dovolte, abych vám jménem Evropské komise i jménem svým co nejsrdečněji poblahopřál a popřál všechno nejlepší a hodně úspěchů při vaší práci na vytváření sjednocené Evropy.
(potlesk)
Mnohokrát děkuji panu předsedovi Evropské komise.
V této chvíli mi dovolte přivítat pana Hanse Joachima Opitze, který je dnes též naším hostem a zastupuje všechny bývalé generální tajemníky.
Nyní budeme mít znovu to potěšení poslechnout si Mládežnický orchestr Evropské unie.
(krátké vystoupení Mládežnického orchestru Evropské unie)
(hlasitý potlesk)
(Přítomní v jednacím sále se postavili a vyslechli evropskou hymnu)
(Jednání bylo přerušeno v 16.15 h a pokračovalo v 16.20 h)
4.
Zdanění bezolovnatého benzinu a plynového oleje (
Vysvětlení hlasování
Ústní vysvětlení hlasování
Vážená paní předsedající, bez ohledu na to, co si kdo myslí o probíhající rozpravě o změně klimatu, a cítím, jak atmosféra houstne, myslím si, že se všichni shodneme na nutnosti vyšší energetické účinnosti.
Hodláme-li však diskutovat o energetické účinnosti, měli bychom zaručit, že se naše názory skutečně do určité míry shodují.
Uvedu příklad: celá naše politika týkající se úsporných žárovek.
Ano, chceme postupně odstranit současné běžné žárovky, ale stále ukládáme cla na dovoz energeticky úsporných žárovek.
Ano, hovoříme o tom, že v barometrech zakážeme rtuť (přestože ve skutečnosti představuje jen nízké riziko), přesto však zároveň podporujeme energeticky úsporné žárovky, které, jak asi tušíte, obsahují rtuti ještě více.
A nejen to, hovoříme o energetické účinnosti, a přesto nadále jezdíme do Štrasburku, přičemž se zbytečně uvolňují tuny CO2.
Chceme-li jít v oblasti energetické účinnosti skutečně příkladem, měli bychom parlament ve Štrasburku zavřít.
(PL) Pane předsedající, hlasoval jsem pro účast Společenství v programech výzkumu a vývoje, jejichž cílem je zvýšit pomocí nových informačních a komunikačních technologií kvalitu života starších lidí.
Projekt vytváří příležitosti pro rozvoj nejen starších lidí, ale také osob s postižením, žen, které v domácnosti vychovávají děti, a lidí žijících ve venkovských oblastech.
Podle mého názoru zabrání tato iniciativa sociálnímu rozvrstvení Evropy, pokud jde o přístup k digitálním službám, a také marginalizaci sociálních skupin, jimž hrozí, že budou mít omezenější přístup k moderním technologiím.
Je však velice důležité mít na paměti, že cena těchto technologií musí být udržena na co nejnižší úrovni.
Hlasoval jsem pro zprávu o "zlepšení kvality života seniorů”, která se zabývá otázkami, jež jsou velice důležité pro mnoho evropských občanů, a především pro starší generaci.
Senioři jsou závislí na důchodových dávkách a tyto dávky jsou zpravidla velmi nízké.
Problém spočívá v rostoucím počtu seniorů, kteří takovéto dávky pobírají, protože tyto dávky jsou vzhledem ke klesajícímu počtu přispěvatelů omezené.
Tím pádem směřujeme k situaci, kdy bude velká skupina seniorů žádat o různé sociální dávky.
Mnoho z nich je však stále schopno vykonávat různé druhy práce a mohou se aktivně účastnit trhu práce.
Rostoucí počet seniorů a potřeba širší škály služeb a produktů zvyšuje poptávku v této oblasti.
(PL) Pane předsedající, hlasoval jsem proti, jelikož zpráva je zdrojem mnoha pochybností.
Nepodporuji ustanovení směrnice o harmonizaci sazeb spotřební daně z plynového oleje a benzinu.
Různost sazeb spotřební daně umožňuje hospodářskou soutěž dopravních společností z různých zemí EU, což je nepochybně přínosem pro spotřebitele.
Rovněž nesouhlasím s ustanoveními o zvýšení sazeb spotřební daně z pohonných hmot v celé Evropské unii.
Vysoké ceny ropy na vnitrostátních trzích a harmonizace spotřebních daní ve všech 27 zemích EU bude brzdit hospodářský růst zemí s nižším HDP.
Nárůst cen pohonných hmot znamená nárůst cen zboží a služeb.
Proto jsem hlasoval pro předložené pozměňovací návrhy, které mají novým členským státům včetně Polska umožnit, aby si zachovaly různé sazby spotřební daně.
(PL) Pane předsedající, hlasoval jsem proti, protože výrazný nárůst spotřební daně z plynového oleje povede ke zvýšení celních sazeb u zboží a služeb v zemích, které údajně uplatňují nižší sazbu spotřební daně, než je navrhované minimum Společenství, ale tato sazba je přesto vysoká, vezmeme-li v úvahu podmínky v dané zemi.
Jelikož průměrný příjem v členských státech, které přistoupily k Evropské unii v letech 2004 a 2007, je poměrně nízký, je navrhované zvýšení spotřební daně příliš velké.
Jeho účinky pocítí zejména nejchudší rodiny, protože současný nárůst cen pohonných hmot již výrazně zatěžuje jejich rodinné rozpočty.
Nejméně rozvinutým zemím, kde je úroveň příjmů nízká, by tudíž měla být udělena mnohem delší přechodná období, než jaká navrhuje Evropské komise, aby měly tyto země čas se přizpůsobit.
Navrhované zvýšení považuji za neodůvodněné a zbytečně vysoké.
Pane předsedající, je velice příjemné, že můžete ze svého křesla znovu poslouchat vysvětlení hlasování, což, jak vím, činíte s velkým potěšením.
Rád bych také podotkl, že oceňuji laskavost a porozumění vašich pracovníků, útvarů a tlumočníků, které nám v tomto týdnu při vysvětlování hlasování prokazují.
Hlasoval jsem proti této zprávě, a to z mnoha důvodů.
Zaprvé, věřím v daňovou soutěž.
Nevěřím v harmonizaci daní ani v to, že by daně měly spadat pod pravomoc těchto institucí.
Zadruhé, tento týden uložil v naší zemi ministr financí vyšší daně z pohonných hmot pro britská osobní a nákladní vozidla, aniž by si uvědomoval, jaké bude mít toto opatření důsledky.
Rád bych se zmínil o jiném problému.
Spolu s novinami Northampton Chronicle and Echo organizuji kampaň pro lidi, kteří žijí v mém sousedství a kteří jsou nuceni platit za pohonné hmoty více než lidé ve všech ostatních velkých městech v okolí.
Rád bych zdůraznil, že na trhu s pohonnými hmotami existují kromě daňových potíží i jiné problémy.
Pane předsedající, rád bych se připojil k panu kolegovi a poděkoval vám, vašim pracovníkům a tlumočníkům za trpělivost, kterou nám prokazují, když se snažíme zdůvodnit naše hlasování, což pro vás může být občas zábavné a občas nudné.
Tomu rozumím.
Je to dáno atmosférou protikladů této sněmovny.
Rád bych řekl pár slov k daňové soutěži.
Diskutujeme o vytvoření největšího jednotného trhu na světě a tom, jak z EU učinit nevíce konkurenceschopnou světovou ekonomiku, hovoříme o hospodářské soutěži, ale jak se zachováme, dojde-li na daňovou soutěž?
Jak to ostatně stojí ve vysvětlujícím prohlášení, nejlepším způsobem, jak vyřešit problém soutěže, by byla naprostá harmonizace.
Takže na jedné straně diskutujeme o soutěži jako o problému, na druhé straně zároveň tvrdíme, že by ekonomika měla být více konkurenceschopná.
Tato problematika by neměla spadat pod pravomoc EU.
Spadá pod pravomoc členských států a tak by to mělo zůstat, protože nejlépe zaručíme konkurenceschopnost ekonomiky tím, že zaručíme daňovou soutěž, nikoli harmonizaci.
(PL) Pane předsedající, hlasoval jsem proti.
Evropská unie nemá žádný zájem na tom, aby financovala Irák.
V samotné Evropě existuje řada zemí, které takovouto pomoc potřebují mnohem více.
Ze zprávy organizace Caritas Europa vyplývá, že ve 14 evropských zemích včetně Polska, Rakouska, Německa a Británie - jsou chudobou zasaženi samostatně žijící rodiče, zejména ženy.
Podle zprávy EU je Polsko s 26 % zemí, která má ze všech států EU nejvyšší procentní podíl dětí žijících v chudobě.
Každý pátý Polák (19 %) žije pod hranicí chudoby.
A chudobou je ohroženo 22 % polských dětí s alespoň jedním pracujícím rodičem.
Tyto údaje jsou nejvyšší z celé Evropy.
Chudoba hrozí také 13 % Poláků, kteří mají zaměstnání.
V Rakousku žije 47 % nezaměstnaných svobodných matek a otců v chronické chudobě.
Měli bychom se soustředit na Evropu.
Pane předsedající, když jste včera předsedal zasedání, zdůraznil jsem, s jakým potěšením vždy v této sněmovně čtu zprávy Výboru pro práva žen a rovnost pohlaví a ptám se sám sebe, proč vůbec existuje.
To dnes znovu dokládá i zpráva, jejíž zjištění vypovídají spíše o tom, že autor byl v dětství nadšeným divákem seriálů z vězeňského prostředí, než o skutečné situaci žen ve vězeních - ponechávám stranou, zda by tato problematika vůbec měla spadat pod pravomoc této sněmovny.
Například v bodě odůvodnění Q stojí: "jelikož je rostoucí počet žen ve vězeních částečně zapříčiněn zhoršující se ekonomickou situací žen".
Jsem přesvědčen, že počet žen stoupá jednoduše proto, že stoupá počet obyvatel, a tento fakt jsem si také ověřil ve statistikách z řady zemí Evropské unie.
Poměr žen ve vězeních ve skutečnosti v celé Evropě klesá.
Zpráva tvrdí, že by měl být ve vězeních umožněn přístup ke všem možným druhům vysoce kvalitní lékařské péče.
Ano, to je zcela správné.
Ale v mém volebním obvodě žije mnoho starších žen, které by s radostí uvítaly stejnou zdravotní péči, jaká je poskytována vězeňkyním v celém Spojeném království.
Z toho důvodu jsem se hlasování zdržel.
(NL) Včera jsem poukázal na nenapadnutelný postoj Turecka jakožto země, která usiluje o členství v EU, a tato zpráva toto zvláštní postavení jen potvrzuje.
Již řadu týdnů bombarduje Turecko severní Irák a do země vtrhly desetitisíce tureckým vojáků.
A co dělá Parlament, místo aby tuto agresi jednoznačně odsoudil?
Slušně požádá Turecko, aby respektovalo územní integritu Iráku.
Všechna pravidla, veškeré zásady, pokyny a kritéria musejí jít v otázce přistoupení Turecka stranou, od kodaňských kritérií po mezinárodní právo a zákaz uplatňování agrese.
Turecko se domnívá, že stojí nad zákonem, nad všemi zákony, a Evropa je v tomto ohledu neustále utvrzuje.
Jednoho dne bude Evropská unie svého přístupu litovat.
(DE) Pane předsedající, byl jsem a stále jsem ostrým a jednoznačným kritikem a odpůrcem války v Iráku.
Jsem však také přesvědčen, že musíme napravit chyby, jichž jsme se v Iráku dopustili.
V západním světě - jak v Evropě, tak v USA - jsme tedy povinni učinit, co je v našich silách, abychom zabezpečili mír a stabilitu, a to samo o sobě bude dost obtížné.
Proto je zpráva paní Gomesové výjimečná.
Měli bychom opravdu využít příležitost a podpořit iniciativu paní Záborské za propuštění uneseného arcibiskupa.
Je politováníhodné, že v důsledku administrativní chyby této sněmovny nebyla tato problematika zařazena do dnešního pořadu jednání.
Je naší povinností učinit vše, abychom pomohli tomuto zástupci menšiny, jejíž existence je ohrožena, která se svými muslimskými sousedy žila po staletí v míru a nad kterou visí hrozba genocidy právě v okamžiku, kdy neseme odpovědnost za Irák.
To je nepřijatelné, a proto musíme začít rozhodně jednat.
(PL) Pane předsedající, souhlasím s většinou bodů zprávy paní Panayotopoulos-Cassiotouové o situaci žen ve vězeních.
Vězeňské správy musejí osobám odsouzeným k odnětí svobody či osobám přechodně zatčeným zaručit důstojné podmínky.
Rád bych vás upozornil na situaci žen zaměstnaných ve vězeňské službě.
V Polsku se počet ženských vězeňských pracovnic pohybuje od 5 000 do 30 000.
Jejich plat nepřesahuje 500 EUR měsíčně.
Vzhledem k tomu, že pracovníci vězeňské služby mají dohlížet na to, aby výkon trestu probíhal řádným způsobem, je důležité, aby většina pracovníků, kteří jsou ve styku s vězeňkyněmi, byla téhož pohlaví.
Snižuje se tak nepohodlí vězeňkyň a zaručuje lepší ochrana jejich práv.
Bez výrazného zvýšení jejich platů a zlepšení pracovních podmínek vězeňských služeb však cílů, které zpráva stanoví, nedosáhneme.
Pane předsedající, o této zprávě jsem hlasoval podle doporučení mé strany a hlasoval jsem také proti mnoha pozměňovacím návrhům.
Nesouhlasím však z obsahem bodů odůvodnění.
V nich se uvádí, že "je nezbytné vytvořit národní jednotku, která bude udržovat pořádek, jenž spojuje všechna společenství, která jsou považována za důvěryhodná".
Jedná se o irácké občany a o jednotku, která bude podle mého názoru sestavena z iráckých občanů.
Zajímalo by mě, kolik odhodlání v této věci dosud prokázaly jednotlivé členské státy, které tvoří Evropskou unii.
Stačí se jen podívat, kolik lidí podporuje úsilí v Iráku, ať v toto úsilí věříte, či nikoli.
Měli bychom se pokusit napravit problémy, které jsme způsobili.
Jsem hluboce přesvědčen, že toto usnesení dokazuje, že nám snaha o harmonizaci zahraniční a bezpečnostní politiky EU v budoucnosti způsobí řadu potíží, a to jak v tomto Parlamentu, tak vládám jednotlivých států.
(DE) Pane předsedající, stejně jako většina členů mé skupiny jsem i já jsem hlasoval proti této zprávě, nikoli kvůli jejímu tématu, ale proto, že je tato důležitá problematika opakovaně zneužívána k ideologickým bojům o koncepci sexuálního a reprodukčního zdraví a práv.
Naléhavě žádám všechny skupiny v této sněmovně, aby tento ideologický spor ukončily, neboť dané problematice škodí.
Musíme dát jasně najevo, že reprodukční zdraví je důležité, ale nijak nesouvisí s potraty, protože potraty nespadají pod pravomoc Evropské unie a každý členský stát má právo určovat v této oblasti vlastní zákony.
To je v souladu se zásadou subsidiarity, a proto nelze peníze evropských občanů využívat k účelům, které některé státy EU z etických, morálních a právních důvodů nepovažují za přijatelné.
Proto bychom měli tuto problematiku konečně pustit z hlavy a soustředit se na neutrální koncepce, které skutečně souvisejí s otázkami zdraví a nemají nic společného s problematikou potratů, na kterou existuje v této sněmovně řada různých názorů, a v této souvislosti rozhodně podporuji ochranu nenarozeného dítěte.
Písemná vysvětlení hlasování
písemně. - Se zprávou Clauda Turmese o Globálním fondu pro energetickou účinnost a obnovitelnou energii (GEEREF) souhlasím.
GEEREF bude využívat omezené veřejné finanční prostředky k povzbuzování soukromých investic do energeticky účinných a na obnovitelné zdroje energie zaměřených projektů v rozvojových zemích a ekonomikách procházejících transformací.
Fond, který každému pomáhá dosahovat určité úrovně energetické účinnosti a zahrnuje i obnovitelné zdroje energie, má mou podporu a já jsem hlasoval pro něj.
písemně. - (RO) Usnesení zmiňuje vytvoření inovačního finančního nástroje na podporu provádění určitých projektů financovaných uvedeným fondem s ohledem na přechod k hospodářství s nízkými emisemi oxidu uhličitého a přizpůsobení účinkům změny klimatu.
Rozvoj tohoto druhu hospodářství formou projektů financovaných z fondu znamená tvorbu nových pracovních míst, rovných podmínek pro sociální rozvoj a vyloučení rozdílů.
V tomto smyslu je prospěšná zvláštní podpora pro malé a střední podniky v oblasti přístupu k financování jejich projektů v rámci GEEREF.
Hlasovala jsem pro toto usnesení, protože jsem přesvědčena, že tyto dvě formy opatření, jmenovitě snížení emisí skleníkových plynů a přizpůsobení účinkům změny klimatu, je třeba rozvíjet souběžně prostřednictvím sladěných a konvergentních politik s kladným dopadem na rozvoj trhu práce / tvorbu nových pracovních míst a nárůst HDP.
písemně. - (PT) Obecně lze říci, že účelem této zprávy je povzbudit začlenění "nových" členských států do vnější politiky EU, konkrétně do "politiky rozvojové spolupráce" a "evropské politiky sousedství".
Zpráva rovněž přihlíží k tomu, že "nové" členské státy představují pro EU příležitost "k posílení strategické přítomnosti Evropské unie ve východní Evropě, střední Asii a na Kavkaze", v regionech, se kterými mají "nové" členské státy prioritní vztahy a které dosud získávaly méně "pomoci" EU.
Znamená to snahu o využití privilegovaného vztahu východoevropských zemí, které přistoupily k EU v roce 2004, jako nástroje intervence EU (s ohledem na zájmy hlavních velmocí a jejich velkých ekonomických skupin, zejména v odvětví energetiky) v zemích Společenství nezávislých států, západního Balkánu a Kavkazu.
Jde tedy o snahu využít "zkušeností" uvedených zemí z "fáze přechodu" ke kapitalismu a začlenění do NATO a EU jako vzoru pro tyto regiony.
A právě o to jde: je to politika, která maskuje zájmy kapitalismu "rozvojem".
písemně. - Podporuji zprávu paní DanutBudreikaitėové o výzvě, kterou politika rozvojové spolupráce EU představuje pro nové členské státy.
Jakkoli nové členské státy EU kromě Malty a Kypru zajišťují jedinečnou odbornou zkušenost pro uplatnění a zaměření rozvojové politiky v našich sousedních zemích na východě, musíme aktivně povzbuzovat jejich účast i v subsaharské Africe a ostatních méně rozvinutých zemích.
Naši noví členové posilují úlohu EU jako světového partnera a měli by v této úloze získat plnou podporu.
Zpráva a její doporučení mají mou podporu.
písemně. - (PT) Samotný fakt, že jednáme o úloze nových členských států v politice spolupráce a rozvojové politice Evropské unie, zvláště ve vztahu k africkým, karibským a tichomořských zemím, je jasným důkazem o úspěchu procesu rozšíření a o začlenění zemí, které k EU v posledních letech přistoupily.
"Bývalé východoevropské země" mají jistě dlouhou tradici "spolupráce" s Afrikou a možná ještě přetrvaly určité vazby, ačkoli za zcela jiných podmínek.
Nejvýznamnější otázkou je však to, že tyto země, které stále statečně bojují s náklady svých reforem, jsou nyní schopny přispět ke spolupráci a rozvoji za aktivního souhlasu svých obyvatel.
Tuto příkladnou cestu vpřed by mohly, a doufáme, že i budou, následovat ostatní země, které jsou v podstatě ve stejné situaci v jiných částech světa.
písemně. - (PL) Hlasuji pro zprávu paní DanutBudreikaitėové o výzvě, kterou politika rozvojové spolupráce EU představuje pro nové členské státy.
Zpráva má vysokou kvalitu, uvádí podrobnou analýzu současného stavu rozvojové spolupráce nových členských států, zúčastěných institucí a programů, zemí, které jsou příjemci pomoci, a příslušných finančních příspěvků.
Otázky, kterými se zpráva zabývá, kladou důraz na vztahy mezi členskými státy EU a jejich novými východními sousedy.
Nové členské státy představují důležité spojení EU s jejími novými sousedy.
Osobně bych chtěl vyzvat k rozvoji účinných forem spolupráce mezi starými a novými dárci ve prospěch méně rozvinutých zemí, při využití převažujícího vlivu nových členských států v konkrétních regionech či zemích.
písemně. - (PT) Hlasovala jsem pro zprávu paní Gillové o návrhu rozhodnutí Evropského parlamentu a Rady o účasti Společenství v programu výzkumu a vývoje.
Tento program se snaží zvýšit kvalitu života seniorů prostřednictvím využití nových informačních a komunikačních technologií (IKT).
Účast Evropské unie v tomto programu zajistí, že Unie bude schopna lépe řešit demografické výzvy.
Využití IKT může seniorům pomoci k tomu, aby byli nezávislejší a aby si zachovali zdraví, a může zlepšit kvalitu jejich života.
písemně. - (PT) Hlasovali jsme pro tuto zprávu, která se zabývá návrhem Evropské komise na účast EU v programu výzkumu a vývoje, který se některé členské státy rozhodly zřídit v oblasti nových informačních a komunikačních technologií (IKT) a který má pomoci stárnoucím lidem a umožnit státům účinně jednat.
Program nese název "Ambient Assisted Living" (program asistovaného žití) a snaží se dosáhnout součinnosti z hlediska zdrojů pro řízení a finančních zdrojů.
Účastní se ho i Portugalsko.
Zpráva, kterou nyní Evropský parlament schválil, upozorňuje na podporu úlohy žen ve vědě a výzkumu a předkládá v tomto ohledu konkrétní návrhy a zdůrazňuje účast malých a středních podniků a rovný přístup všech členských států k hospodárným řešením s cílem předcházet prohlubování "digitální propasti" a vzniku "dvourychlostní" Evropy.
Zpráva rovněž navrhuje, aby Komise do roku 2010 provedla průběžné hodnocení, aby posoudila kvalitu a účinnost provádění programu.
písemně. - (FR) Rád bych uvedl dvě připomínky ke zprávě paní Gillové, jejíž podstatou je organizování programů výzkumu v zájmu zvýšení nezávislosti seniorů pomocí využití informačních a komunikačních technologií.
První připomínka se týká podstaty návrhů: jen stěží lze zjistit, jakou přidanou hodnotu by Evropská unie přinesla projektu, který zcela legitimně zahájilo několik členských států - kromě zvýšení byrokratičnosti projektu a zřízení nové instituce Společenství.
Finanční velkorysost Unie, která by řadu let dosahovala výše 150 milionů EUR mínus provozní náklady výše zmíněné nové instituce, nevypadá jako přesvědčivý argument.
Má druhá poznámka se týká podoby návrhů. Je stále obvyklejší, že legislativní návrhy jsou tomuto Parlamentu předkládány v podobě kompromisu mezi Parlamentem a Radou - účelem je zrychlit proces tím, že se usnadní přijetí návrhů v prvním čtení.
Ve skutečnosti ale dochází k tomu, že zákonodárný orgán je rukojmím hrstky expertních vyjednavačů.
Považuji rozšiřování této praxe za hrozbu demokracii.
písemně. (FR) Hlasovala jsem pro zprávu, která navrhuje účast Evropské unie v programu výzkumu a vývoje Ambient Assisted Living (AAL), který společně provádí řada členských států a třetích zemí.
Stárnutí populace je výzvou pro evropskou společnost a evropské hospodářství.
Střední délka života je v současné době 80 let, přičemž v období mezi lety 2010 a 2030 vzroste počet lidí ve věku 65 až 80 let zhruba o 40 %.
Objevují se nová řešení, s jejichž pomocí mohou lidé čelit problémům se ztrátou paměti, zhoršením zraku, sluchu nebo pohyblivosti a ztrátě soběstačnosti, které nás s vyšší pravděpodobností mohou postihnout při stárnutí.
Účast Evropské unie v programu se předpokládá v rámci sedmého rámcového programu výzkumu a vývoje Evropské komise.
Evropská unie poskytne 150 milionů EUR na spolufinancování projektů, jejichž pákový účinek v letech 2008 až 2013 dosáhne nejméně 600 milionů EUR.
Země zúčastněné v programu AAL budou jeho financování pomáhat i ekvivalentními nebo většími příspěvky, což znamená, že každá země bude investovat 20 % svého vnitrostátního rozpočtu na výzkum do této oblasti.
písemně. - (PL) Hlasoval jsem pro zprávu paní Gillové "Zlepšení kvality života seniorů", jejímž cílem je prosazovat užívání moderních informačních a komunikačních technologií jako prostředku podpory starších lidí.
Jak víme, naše společnosti zaznamenávají stále se prodlužující očekávanou délku života.
Je to velmi dobrý trend.
Střední délka života v EU je v současné době 80 let a podíl lidí starších 65 let v krátké době dosáhne 40 %.
Dotčené technologie mohou takovými lidem značně pomoci v různých situacích, včetně prodloužení profesní a společenské činnosti a zlepšení kvality jejich života.
Přirozeně je třeba brát v úvahu i zvláštní potřeby osob se zdravotním postižením a přístup k uvedeným službám a technologiím musí být umožněn zajištěním širokopásmových připojení k internetu v městských i venkovských oblastech, aby se předešlo geografické diskriminaci.
písemně. - (DE) Jsem pro spolufinancování programu "Ambient Assisted Living" ze strany Evropské unie, protože tento program by znamenal přínos nejen pro starší občany, ale i pro jiné skupiny obyvatel, například pro osoby se zdravotním postižením.
Právě z důvodu zásadní demografické změny evropského obyvatelstva a rostoucí očekávané délky života v posledních desetiletích musíme podporovat nové informační a komunikační technologie, které by starším lidem velmi usnadnily překonávání překážek, se kterými se každodenně střetávají.
Pokud jde o obecné snížení nákladů ve zdravotnictví v důsledku využívání těchto nových technologií bych vás také rád upozornil na výzkum systémů "mobilního monitorování zdravotního stavu", jejichž využití by jen v Německu samotném snížilo roční náklady na zdravotní péči o 1 500 milionů EUR.
Dovolte mi zdůraznit, že jednou z výhod spolufinancování je i jeho kladný dopad na soukromý sektor, protože by nepřímo pomohlo malým a středním podnikům.
Velmi podporuji společný program AAL, protože využití nových technologií znamená trvalou úctu k životu starších lidí a umožňuje jim stárnout důstojně.
písemně. - Podporuji zprávu paní Neeny Gillové "Zlepšení kvality života seniorů".
Při sdružování zdrojů a koordinování výzkumu a vývoje na evropské úrovni jsme lépe schopni posoudit, jak zlepšit životy našich starších občanů.
Stanovením minimálního příspěvku zajistíme účast všech členských států na této věci.
Rád bych zpravodajce vyjádřil pochvalu za její zprávu a podpořil doporučení v ní obsažená.
písemně. - (SV) Rozhodli jsme se tuto zprávu v plné šíři podpořit, protože podle našeho názoru EU musí upřednostnit zásah proti škodlivé daňové konkurenci v odvětví paliv, zvláště aby mohla dosáhnout svých cílů v oblasti klimatu.
Návrh na harmonizaci daní by také nebránil členským státům zvyšovat daně z CO2 u benzinu a motorové nafty.
To je další důležitý důvod k podpoře zprávy.
písemně. - (PT) Tento návrh směrnice se snaží zmenšit rozdíly v cenách paliv mezi jednotlivými členskými státy, které v silniční přepravě vedou k narušení z hlediska hospodářské soutěže a životního prostředí.
Rozdíly v cenách plynového oleje užívaného jako motorové palivo a bezolovnatého benzinu jsou skutečně značné.
Z toho plyne význam směrnice pro Portugalsko, jednu ze zemí, ve kterých je tento stav skutečně pociťován s ohledem na rozdíly cen v naší zemi a ve Španělsku: portugalské podniky trpí konkurencí španělských podniků, protože ty těží z nižších cen paliv - palivo představuje zhruba 30 % nákladů - v důsledku nižší daně (a DPH) z paliv.
Portugalské podniky zdůvodnily stagnaci fixních mezd svých pracovníků tímto tlakem na náklady, se závažnými důsledky pro pracovní síly.
Návrh Evropského parlamentu je příznivější, protože vylučuje přechodná období podle článku 18, což je v současné situaci velmi důležitý aspekt, který dává naději, že umožní snížit rozdíl mezi Portugalskem a Španělskem v roce 2010, protože Španělsko bude muset zvýšit svou daň z paliv v případě plynového oleje z 302 EUR na 330 EUR.
Sbližování bude pokračovat i v letech 2012 a 2015.
U bezolovnatého benzinu však bohužel tímto způsobem ke změně nedojde.
písemně. - (FR) Hlasoval jsem proti zprávě pana Schmidta, protože to, o co se zde Evropský parlament pokusil, místo aby podpořil iniciativu Komise, je svého druhu kouzelnický trik, který se snaží poštvat staré členské státy proti novým.
V každém případě bude rozhodnutí v konečném fázi jen na ministrech samotných a bude muset být jednomyslné.
písemně. - (FR) Vyšší zdanění a více kontrol: to je recept Bruselu pro Evropu!
Harmonizace spotřebních daní, právě tak jako harmonizace DPH uvalením závazných minimálních sazeb, jaké nyní již máme 15 let, je prokazatelně neúčinná, naprosto zbytečná a v některých případech i škodlivá.
Musím vám připomínat, že podobná opatření brání členským státům snižovat například DPH ve veřejném stravování, ačkoli je to odvětví, ve kterém je důvod k narušení přeshraniční hospodářské soutěže zvláště bezvýznamný a kde by snížení DPH mohlo pomoci vytvořit tisíce pracovních míst?
Musím vám připomínat, že členské státy jsou nuceny provádět zvyšování daní, která jejich občané považují za dosti přemrštěná, aby vyhověly evropským předpisům - zatímco jiné evropské předpisy po nich současně požadují, aby snížily svou míru inflace?
Tento návrh spočívá ve zvýšení daně z motorové nafty v souladu s daní z bezolovnatého benzinu a záminkou přitom je snaha o ochranu životního prostředí a údajná nutnost bojovat s "daňovou turistikou" - kterou máme na mysli obyčejné lidi využívající hospodářské soutěže!
Celá věc je ještě skandálnější, protože například řidiči ve Francii byli povzbuzováni k nákupu vozidel na dieselový pohon - pravděpodobně proto, abychom je nyní mohli zdrtit ještě víc než kdy dříve!
písemně. - (PT) Toto vysvětlení hlasování má zdůraznit, že opět promarňujeme příležitost na úrovni EU (protože příslušný mechanismus existuje) přijmout opatření na ochranu drobného příbřežního rybolovu tím, že na benzin neuplatňujeme ani stejné podmínky zdanění, jakým se těší spotřebitelé plynového oleje v zemědělství a rybolovu.
Je třeba mít na paměti, že benzin je palivem užívaným pro plavidla v tomto důležitém a největším segmentu loďstev nejrůznějších členských států, zejména Portugalska.
Ve svém usnesení ze dne 28. září o zlepšení hospodářské situace v odvětví rybolovu Evropský parlament, který přihlédl k tomu, že zvýšené ceny paliv mají negativní dopad zvláště na odvětví rybolovu (značně prohlubují současnou hospodářskou a sociální krizí a drasticky snižují příjmy rybářů) a zdůraznil, že existuje vážné riziko zániku tisíců rybářských podniků a ztráty tisíců pracovních míst, přijal celou škálu návrhů na podporu odvětví, aby mohlo bojovat se zvýšenými cenami paliv.
O jeden a půl roku později nebylo na úrovni EU kromě zvýšení podpory podle pravidla "de minimis" učiněno v podstatě nic.
písemně. - Cílem zprávy Olle Schmidta "Zdanění bezolovnatého benzínu a plynového oleje" je řešení rozdílů spotřebních daní z paliv v celé Unii.
Současná nerovnováha povzbudila palivovou turistiku, která má důsledky pro hospodářství i životní prostředí.
Je třeba přijmout opatření, která by od této praxe odrazovala.
Nicméně uznávám potřeby nových členských států, které jsou stále ve fázi hospodářského rozvoje a které budou na přizpůsobení se navrhovaným opatřením potřebovat čas.
Hlasoval jsem pro tuto zprávu.
písemně. - (FR) Účelem návrhu Komise bylo zavést opatření pro snížení emisí CO2 v souladu s deklarovanými cíli balíčku pro energetiku a změnu klimatu.
Ani návrh Komise ani dnes přijatá zpráva však neřeší naléhavou potřebu vývoje paliva schopného skutečně významně přispět k boji proti emisím CO2.
V důsledku rozdílu mezi plánovanými úpravami a způsobem, jakým mají být šířeny v celé Unii z hlediska časového i geografického, budou navrhovaná opatření neúčinná.
Chceme-li skutečně vstoupit do "éry čistého ovzduší", měli bychom mít v oblasti ochrany životního prostředí větší představivost a měli bychom podporovat opatření, která nám umožní účinně zvládnout narušení klimatu.
Přístup založený na změně zdanění, který navrhuje Komise a Olle Schmidt ve své zprávě, nepodporuje ani výzkum ani koncepci nového alternativního paliva, které by omezilo emise CO2.
Chci dnes vyjádřit jasný nesouhlas s myšlením, které je v pozadí této zprávy, a proto jsem hlasoval proti něčemu, co je prostě jen kompromisem, který podkopává deklarovaný cíl.
písemně. - (IT) Zpráva paní Gomesové rekapituluje dramatickou a obtížnou situaci, ve které se Irák nachází.
Nevládní organizace a různé orgány odpovědné za obnovu regionu nejsou v praxi schopny řešit problémy vzniklé za desetiletí války, diktatury a sankcí.
V této situaci je povinností evropských orgánů podporovat různorodou strategii pro Irák, která zvyšuje přímou podporu EU určenou technické pomoci při prosazování právního státu, spravedlnosti a řádného finančního řízení v zájmu ochrany základních lidských práv dosažením regionální stability a bezpečnosti.
Proto Parlament naléhavě žádá Radu, aby povzbuzovala investice evropských podniků na území Iráku a vedla jednání o obchodní dohodě mezi EU a Irákem, aby bylo možné více sladit irácký trh s evropskými předpisy.
V podstatě návrh Evropského parlamentu, se kterým plně souhlasím, navrhuje novou strategii pro Irák včetně vhodného použití evropského nástroje pro demokracii a lidská práva (EIDHR) a podpory pluralitní a nezávislé informační soustavy.
Jako zpravodaj Výboru pro rozvoj pro zprávu o programu Erasmus Mundus v období 2009-2013 budu nyní pracovat na zvýšení finančního přídělu pro Irák: šíření kultury je základním krokem k vytvoření skutečného právního státu.
písemně. - (PT) Přijatému usnesení se podařil "podivuhodný" výkon - ani jednou se nezmínit o brutální a nezákonné agresi a okupaci Iráku ze strany Spojených států amerických a jejich spojenců.
Usnesení nevšímavě přechází smrt mnoha set tisíců Iráčanů, zničení celé země a předem promyšlené a masivní nedodržování lidských práv vyplývající z agrese a okupace.
Usnesení vůbec nezmiňuje první a hlavní důvod mimořádně závažných problémů, kterým Iráčané a jejich země nyní čelí, a tedy i způsob jeho řešení: okamžité stažení všech okupačních vojenských jednotek.
Usnesení v zásadě potvrzuje současný stav, představuje jej jako hotovou věc a snaží se povzbudit větší účast EU na zásahu v Iráku a tuto zemi považuje za další "stát pod dohledem" USA/NATO/EU, stejně jako Afghánistán a Kosovo.
Je to neuvěřitelné, protože usnesení současně uvádí, že se sousední země musí zdržet jakýchkoli zásahů do vnitřních záležitostí Iráku a musí respektovat jeho nezávislost, suverenitu a územní celistvost i touhu iráckého lidu vybudovat v zemi vlastními silami ústavní a politický systém.
Proto jsme hlasovali proti.
písemně. - Hlasoval jsem pro tuto zprávu i přes názor vyjádřený v jednom z bodů odůvodnění, který všechny problémy Iráku přičítá minulému režimu.
Není pochyb o tom, že Saddám Husajn byl krutý diktátor, který zavinil smrt mnoha svých lidí, zejména svou systematickou snahou o vyhlazení Kurdů.
K nevýslovnému strádání však také vedl naprostý nedostatek jakékoli strategie okupačních sil při řešení obnovy země.
Jsem však velmi potěšen tím, že Parlament zaujal stanovisko, že žádná země by do Iráku neměla nikoho nuceně vracet.
Země není bezpečná, dokonce ani irácký Kurdistán, kde byly nedávno spatřeny turecké tanky, které překročily jeho hranice, a tím způsobily další strach a nestabilitu.
Od členů řady stran iráckého parlamentu jsme slyšeli, že návrat je nebezpečný a potenciálně pro zemi samu destabilizující.
V podvýboru pro lidská práva jsme rovněž slyšeli o neutěšené situaci milionů Iráčanů, kteří žijí jako uprchlíci v sousedních zemích s nepatrnou podporou mezinárodního společenství.
Měli bychom podpořit veřejné služby v těchto státech a přinejmenším vzdělávat děti.
písemně. - (FR) Zástupci Hnutí za Francii v Evropském parlamentu zaujali již od počátku intervence Spojených států amerických v Iráku důsledný postoj.
Vlastní zkušenosti naší země a její pouta k iráckému lidu nás varovaly před humanitární, vojenskou a morální katastrofou, kterou intervence přinese.
Nyní je zkáza dokonána a je na členských státech, aby samy nebo společně jednaly v zájmu spásy a obnovy všeho, co lze zachránit.
Před americkou intervencí byl Irák jedinou muslimskou zemí, ve které žilo velké a prosperující křesťanské společenství - společenství, které tam žilo ještě před příchodem islámu.
Jedním z nejtragičtějších důsledků americké intervence byl exodus částí tohoto společenství vyhnaných terorem a zastrašováním.
Je to kalamita pro dnešní i budoucí Irák.
V širších souvislostech vede rychlá eroze nábožensky promísených skupin obyvatel na Středním východě k humanitárnímu a hospodářskému zbídačení a ohrožuje stabilitu a prosperitu celého regionu.
Historik Fernand Braudel se domníval, že historie započala v Sumerské říši, dnes se však zdá, že dlouhá historie křesťanských menšin v Iráku je u konce.
My, národy Evropy, prostě nemůžeme tuto obrovskou nespravedlnost přejít tím, že nebudeme jednat.
Irácká křesťanská společenství bývala k islámu otevřená a vstřícná a společně se svými muslimskými sousedy budovala zemi, která prosperovala, než ji zpustošil fanatismus a války.
(Vysvětlení hlasování ukončeno podle článku 163)
písemně. - Jsem potěšen tím, že zpráva Any Gomesové o úloze EU v Iráku hledí kupředu a formuluje strategii budování silného demokratického iráckého státu respektujícího lidská práva a bohatou etnickou a náboženskou skladbu země.
Irák potřebuje Evropu, aby mu pomohla stavět na nejnovějších zlepšeních bezpečnosti, která budou muset ujít dlouhou cestu při povzbuzování investic a zvyšování účasti nevládních organizací na obnově země.
Celá Evropa má zájem na stabilním a bezpečném Iráku, a domnívám se, že doporučení zprávy to uznávají.
Zpráva má zajistit lepší podíl EU na imperialistické kořisti z války proti Iráku a intervencí v širším regionu Středního východu.
V této souvislosti:
hledá způsoby a prostředky zajištění dlouhodobé přítomnosti EU v zemi, aby "pomohla evropským firmám ucházet se o kontrakty na obnovu Iráku", tzn. aby zvýšila podíl kořisti monopolů EU;
požaduje bezpodmínečnou pomoc pro kolaborantskou "vládu" Iráku;
předkládá strategie aktivní účasti na imperialistické okupaci.
Aby se mohly vojenské a policejní síly stát součástí okupačních armád, je třeba si nasadit jiné klobouky a změnit jméno na "jednotky OSN".
Proto zpráva, která cynicky uznává katastrofické důsledky války a masakrování iráckého lidu, spěšně uvádí, že události byly dovedeny ke zdárnému konci.
Zpráva legitimizuje nejen okupační armády, které nazývá "mnohonárodnostními silami", ale i soukromé firmy vrahů činné v Iráku, za předpokladu stanovení pravidel pro jejich trestnou činnost!
Komunistická strana Řecka zprávu odsuzuje.
Vyjadřuje svou solidaritu s odporem Iráčanů a s bojem obyvatel regionu za osvobození od imperialistického jha okupace a za jejich nezcizitelné právo rozhodovat o svém vlastním osudu.
písemně. - (PT) To, že se Parlament rozhodl jednat o budoucnosti úlohy Evropské unie v Iráku a nesetrvávat u bezúčelné debaty o problémech minulosti, je příznivé.
Namísto let minulých pro nás nyní pět důležitých let představuje pět let příštích.
Výchozím bodem každé debaty o této otázce nyní musí být uznání skutečnosti, že situace na místě se velmi zlepšila, jakkoli je stále vážná.
Toto zlepšení ukazuje zejména to, že existuje schůdná cesta vpřed směřující k vybudování demokratického a bezpečného státu.
Našeho cíle lze dosáhnout.
Zkušenosti v uplynulých letech však také ukazují, že ho lze dosáhnout pouze s větším odhodláním, zvýšením bezpečnosti, investováním do odborné přípravy iráckých orgánů a co je velmi důležité, s aktivním přispěním k vybudování infrastruktury, která vedle ropy umožní životaschopnost hospodářství země.
V konkrétním případě Evropské unie to znamená rozsáhlé investice do hospodářské obnovy Iráku a budování demokracie v zemi.
Tento region i svět nezbytně potřebují demokratický a bezpečný Irák, který dodržuje lidská práva.
písemně. - (DE) Samozřejmě vím, že jsme v plénu hlasovali o návrhu zprávy, kterou moje kolegyně Ana Gomesová vypracovala o úloze Evropské unie v Iráku, a nikoli o jejím vysvětlujícím prohlášení k uvedené zprávě.
Přesto se domnívám, že je důležité, že ve svém vysvětlujícím prohlášení zpravodajka ještě jednou zdůrazňuje, že invaze do Iráku byla strategickou a humanitární pohromou a že irácká společnost byla traumatizována nejprve válkou a pak následným chaosem a násilím.
Vítám skutečnost, že kromě všech dalších důležitých otázek, na které zpravodajka poukazuje, se zvlášť zmiňuje o tom, že dobré výsledky v Iráku vyžadují zajištění významnější úlohy žen a podporu dodržování práv žen, menšin a dětí.
písemně. - (NL) Dle mého názoru je politováníhodné, že Evropský parlament dosud nevypracoval žádnou analýzu války v Iráku.
V posledních letech Parlament v podstatě zachovával hrobové ticho a ani neprotestoval proti lžím, které tvrdila Bushova administrativa.
Pro demokratickou instituci, jakou Parlament je, to má velký význam!
Budeme si jen obtížně zachovávat svou důvěryhodnost, pokud ani nezakročíme proti členům OSN, kteří opovrhují Chartou OSN.
Paní Gomesová nám přednesla posouzení situace v Iráku.
Její zpráva o úloze Evropské unie v Iráku obsahuje řadu dobrých doporučení pro obnovu země.
Zabývá se řadou témat a všechna navržená doporučení se mi zdají proveditelná.
Zvláště vítám návrhy na mnohostranné úsilí o zahájení intenzivních diplomatických jednání pod záštitou OSN mezi Spojenými státy americkými a zeměmi sousedícími s Irákem.
Cílem musí být vybudování demokracie v Iráku na základě zásad právního státu, řádné správy věcí veřejných a lidských práv.
Zprávu tedy podporuji.
písemně. - (FR) Čtvrtá ženevská úmluva o ochraně civilních osob za války stanoví, že humanitární, zdravotničtí a církevní pracovníci musí být respektováni a chráněni.
Je naprosto nezbytné, abychom vyjádřili podporu v případu Monsignora Paulose Faraje Rahha, chaldejského katolického arcibiskupa, který se narodil a žil v Mosulu a který byl v pátek 29. února 2008 unesen.
Tři osoby, které s ním v době únosu byly, únosci zavraždili.
V ústním pozměňovacím návrhu ke zprávě paní Gomesové nebylo možné Monsignora Rahha jmenovitě zmínit.
Z toho důvodu bych ráda výslovně požádala předsedajícího, aby jménem Parlamentu zaslal dva dopisy vyjadřující podporu a povzbuzení:
jeden iráckému šíitskému předsedovi vlády Nouri al-Malikimu, který odsoudil útoky na představitele křesťanské církve a jménem irácké vlády nabídl křesťanům "ochranu a spravedlnost" a ujištění, že osoby odpovědné za násilí budou dopadeny a potrestány;
druhý místopředsedovi vlády Táriku Hášimímu, příslušníku sunnitského společenství, který rovněž rozhodně odsoudil útoky proti křesťanským komunitám a který po únosu vyjádřil solidaritu s těmi, které nazval "naši křesťanští bratři".
Je naprosto nezbytné, abychom povzbuzovali vnitrostátní orgány, aby činily vše, co je v jejich silách a zajistily tak okamžité a bezpodmínečné propuštění Monsignora Paulose Faraja Rahha.
písemně. - Toto usnesení podpořím.
Jak jsem uvedl ve své zprávě před více než deseti lety, je nezbytné, abychom měli závazný právní základ svého kodexu chování pro vývoz zbraní.
Naléhavé požadavky na vývoz však vyvolává rozdělený evropský průmysl, který zoufale touží po velkosériové výrobě, aby mohl konkurovat masové výrobě zbraní ze Spojených států amerických za podmínek nespojité domácí poptávky po výrobě.
Proto potřebujeme dosáhnout jednotného trhu s obranným zařízením, který Evropě umožní za prvé konkurovat, za druhé přestat zásobovat regionální války na celém světě a za třetí převést některé její nejkvalifikovanější vědce a techniky do nových moderních technologických průmyslových odvětví zítřka.
písemně. - (SV) Některé členské státy mají nepochybný zájem na podpoře vývozu zbraní.
Pokud však bude vypracován společný kodex chování pro vývoz zbraní, je pravděpodobné, že některé členské státy s restriktivnější politikou budou nuceny ke kompromisu.
Zastáváme názor, že dohled nad vývozem zbraní nejlépe provádí každý členský stát prostřednictvím svých vnitrostátních právních předpisů.
Švédsko musí mít nadále právo provádět restriktivní politiku vývozu zbraní, pokud si to bude přát.
Spolupráce je žádoucí pro zajištění dalšího pokroku v úsilí o globální odzbrojení, toho však lze nejlépe dosáhnout v mezinárodním měřítku v rámci Organizace spojených národů vzhledem ke zkušenostem, odborným znalostem a globální působnosti OSN.
písemně. - (PT) Účinný kodex chování pro vývoz zbraní je nepochybně stále významnější v kontextu rychlé militarizace EU, kterou odráží návrh Smlouvy nyní procházející v každém členském státě ratifikací.
Nikoli bez jisté ironie zpráva sama zvlášť zmiňuje "rozvíjející se Evropskou bezpečnostní a obrannou politiku (EBOP), v jejímž rámci rozmisťuje EU stále větší počet zahraničních vojenských a civilních misí, při nichž mohou být pracovníci EU ohrožováni zbraněmi, jež předtím dodaly členské státy".
"Trh s vojenským vybavením" se v EU rozšiřuje, je podporováno "několik iniciativ na harmonizaci vnitrostátních politik zadávání zbrojních zakázek i transferů a prodeje zbraní uvnitř Společenství" a existuje "odhodlání zvýšit vývoz zbraní na podporu hospodářských zájmů".
Hlavní heslo je dáno: závody ve zbrojení a militarizace mezinárodních vztahů.
Iniciativy a opatření, která usilují alespoň o zmírnění této eskalace, jsou proto příznivá a nutná.
Jak jsme však již uvedli, regulace obchodu se zbraněmi bude daleko významnější, pokud ji bude doprovázet proces mnohostranného a recipročního odzbrojování, který začne zejména likvidací obrovských jaderných arzenálů.
písemně. - Britská delegace konzervativců hlasovala proti usnesení z toho důvodu, že nesouhlasí s odkazy na Lisabonskou smlouvu nebo na rozvíjející se Evropskou bezpečnostní a obrannou politiku, proti nimž se staví.
Kromě toho, jakkoli velmi podporuje odpovědnou politiku přesunů zbraní, není přesvědčena o výhodách, které by právně závazný kodex chování, který by ukládala EU, měl před mezinárodně závaznou smlouvou o obchodu se zbraněmi.
písemně. - (SV) My, švédští sociální demokraté, jsme hlasovali pro zprávu, protože je důležité, aby se v některých institucích v Evropě zlepšily vězeňské podmínky a aby byla dodržována lidská a základní práva vězňů.
Kromě toho musí být do zacházení s vězni a provozu vězení začleněno hledisko rovnosti.
Máme však jisté námitky proti některým myšlenkám obsaženým ve zprávě.
Nechceme harmonizaci podmínek ve věznicích v Evropě a máme silné pochyby o zvláštních trestních sankcích či alternativních trestech pro ženy, těhotné ženy a ženy s malými dětmi.
Pokud jde o styk dítěte s jeho rodiči během doby trvání vyšetřovací vazby a následně, je třeba s přihlédnutím k nejlepšímu zájmu dítěte brát v úvahu oba rodiče a nikoli jen matku nebo jednoho z rodičů.
písemně. - Já a mí britští konzervativní kolegové se domníváme, že je třeba stále hledat možné způsoby zlepšení situace žen ve věznicích.
Zpráva navrhuje řadu možností, které by bylo možné dále zkoumat, včetně zajištění zdravotnické péče.
Zpráva však členským státům v této oblasti nařizuje příliš.
Je na členských státech, aby rozhodovaly o podrobnostech své vězeňské politiky.
Zvláště nemůžeme souhlasit s tvrzením bodu odůvodnění C a bodu odůvodnění Q, které podle našeho názoru narušují ostatní potenciálně hodnotné aspekty zprávy.
Z těchto důvodů jsme se rozhodli zdržet se hlasování.
písemně. - (PT) Hlasovala jsem pro zprávu paní Panayotopoulos-Cassiotouové o specifické situaci žen ve věznicích a dopadu uvěznění rodičů na společenský a rodinný život, protože existují důkazy o tom, že evropské věznice jsou do velké míry zaměřeny na mužské vězně a potřeby žen přehlížejí.
Proto jsem přesvědčena, že by měla být přijata opatření na podporu zlepšení situace vězněných žen, zejména z hlediska jejich sociálního a profesního znovuzačlenění, zdravotní péče a hygieny, psychologické podpory a udržování rodinných vazeb.
písemně. - (PT) Ačkoli ženy tvoří zhruba 4,5 až 5 % celkové vězeňské populace v Evropě, jsou věznice nadále zaměřeny hlavně na mužské vězně a mají sklon přehlížet specifické problémy žen, které tvoří malou, ale rostoucí skupinu žen držených ve věznicích.
Hlavními problémy jsou zdravotní péče, situace vězněných matek s dětmi a pracovní a společenské znovuzačlenění.
Zvláštní pozornost je třeba věnovat zajištění potřeb žen v oblasti zdravotní péče a hygieny.
Zvláště těhotné vězenkyně potřebují specializované zdroje a pozornost, pokud jde o skladbu stravy, pohyb, oděvy, léčbu a zdravotní péči poskytovanou odbornými pracovníky.
Děti, které zůstávají se svými uvězněnými matkami, vyžadují náležitou ochranu a péči a neměly by trpět žádnou formou diskriminace.
Uvěznění žen může mít zvláště závažný dopad v případě, že ženy byly v době před uvězněním samoživitelkami.
Sociální začlenění vězněných musí byt připraveno v průběhu a po skončení věznění za spolupráce sociálních služeb a dalších příslušných organizací tak, aby byl zajištěn bezproblémový přechod z věznic na svobodu.
písemně. - (SV) Podporujeme úsilí členský států o modernizaci a přizpůsobení trestní politiky s cílem lépe zabezpečit potřeby vězňů včetně zohlednění zvláštních potřeb žen.
Jestliže zacházení s pachateli nespadá do rozsahu pravomocí EU, rozhodli jsme se hlasovat proti předmětné zprávě.
Opatření týkající se nařízení, která upravují návštěvy vězňů, fungování příslušných zařízení, odborná příprava personálu, která pracuje v trestním systému, volnočasové aktivity vězňů a sociální pomoc, to všechno jsou věci, za které zodpovídají členské státy a mělo by to tak být i v budoucnosti, aby je bylo možné přizpůsobit a rozvíjet podle vnitrostátních a místních potřeb.
písemně. - (SV) Podporujeme úsilí vynakládané v členských státech za účelem modernizace a přizpůsobení trestní politiky, která by lépe zohledňovala potřeby vězňů a v rámci toho i specifické potřeby žen.
Protože zacházení s pachateli trestných činů nespadá do pravomocí EU, rozhodli jsme se hlasovat proti zprávě.
Opatření, která se zabývají návštěvní řádem, provozem institucí, odbornou přípravou zaměstnanců trestního systému, náplní volného času vězňů nebo sociální pomocí, jsou a měla by zůstat záležitostí členských států, aby je bylo možné upravovat a rozvíjet podle vnitrostátních a místních potřeb.
písemně. - Souhlasím se zjištěními zprávy, kterou Marie Panayotopoulos-Cassiotouová vypracovala o situaci žen ve věznicích a dopadu uvěznění rodičů na společenský a rodinný život.
Věznice zůstávají zaměřeny na potřeby mužských vězňů a já vítám cíl zprávy, kterým je upozornit na rozdíly, které se týkají žen.
Se zprávou souhlasím.
písemně. - (FR) Hlasovala jsem pro tuto zprávu, protože je nezbytně nutné upravit podmínky ve věznicích tak, aby odpovídaly specifickým potřebám žen.
I dnes zůstávají podmínky ve věznicích v mnoha členských státech velmi špatné a zcela jistě nejsou zaměřeny na poskytování určitých druhů podpory, které ženy požadují.
Existují specifické problémy týkající se vězeňkyň, které vyžadují zvláštní pozornost, zejména v otázce přístupu ke zdravotní péči.
Proto jsem podpořila pozměňovací návrh, který předložila skupina sociálních demokratů a který požadoval, aby měly vězeňkyně stejný přístup ke screeningovým programům pro záchyt rakoviny prsu a rakoviny děložního čípku jako ostatní ženy.
Skutečností je, že včasná diagnóza takovéhoto zdravotního stavu zvyšuje šance na léčbu, a proto může odpírání přístupu k takovým screeningovým programům skutečně znamenat pro vězeňkyně další trest.
Kromě toho jsou ženy stále ústředním prvkem rodinné jednotky.
Proto bychom se v případě matek měli pokusit usnadnit jiné formy trestu než odnětí svobody vždy, je-li to možné, za předpokladu, že dané matky nepředstavují žádnou hrozbu pro veřejný pořádek.
písemně. - (SV) Jedná se o oblast, ve které neexistují žádné pravomoci na úrovni EU.
I přes některé kladné návrhy se zpráva příliš zabývá podrobnou regulací.
Proto jsem se hlasování zdržel.
písemně. - Hlasujeme-li pro jakoukoli politiku, která obsahuje spojení "sexuální a reprodukční zdraví", chápeme toto pojení tak, že znamená ochranu a zlepšení kvality života a zdraví matky a nenarozeného dítěte.
Nepřijímáme žádnou jinou definici, která by do tohoto slovního spojení zahrnovala potrat, a kromě toho se domníváme, že stejně tak vylučují potrat jakákoli péče, informace, politiky či jiné služby týkající se sexuálního a reprodukčního zdraví.
Budeme usilovat o to, aby tuto definici akceptovalo každé fórum a každý orgán, které můžeme ovlivnit.
Upozorňujeme na odpověď předsednictví Rady danou v Parlamentu dne 4. prosince 2003, která uvádí, že pojem reprodukční zdraví nezahrnuje podporu potratu a že (mimo jiné) by potrat nikdy neměl být uváděn jako metoda plánovaného rodičovství, což je opak tvrzení, které Světová zdravotnická organizace uvádí ve věci regulace plodnosti.
Je proto jasné, že definice Světové zdravotnické organizace není závazná a ani není přijata vládními a parlamentními orgány.
Nadále budeme podporovat politiky podporující odpovědné sexuální chování a chránící život a zdraví matky a nenarozeného dítěte, včetně podpory zajištění zdrojů pro dosažení uvedených cílů.
písemně. - (SV) Tato zpráva z vlastního podnětu se snaží začlenit hledisko rovnosti do rozvojové spolupráce EU.
Strana Junilistan je proti pomoci na úrovni EU, a proto hlasuje proti zprávě.
Avšak několik pozměňovacích návrhů, které předložili někteří poslanci, má méně přívětivou povahu.
Právo žen na sexuální a reprodukční zdraví je důležitým prvkem prosazování rozvoje.
V tomto případě jsme se rozhodli podpořit původní návrhy, abychom vyvážili nepříjemné tendence v tomto Parlamentu.
Práce na těchto otázkách a rozvojové spolupráci by však měla zásadně pokračovat na globální úrovni prostřednictvím OSN a nikoli EU.
písemně. - (PT) Domníváme se, že toto zpráva má několik kladů, jedním z nichž je upozornění na závažný problém v EU i v rozvojových zemích: potřeba zajistit přístup k informacím o sexuálním a reprodukčním zdraví, zajistit svobodu rozhodování a vytvořit a podporovat veřejné služby určené k ochraně a uplatňování práv všech, zejména žen.
Jsme přesvědčeni, že je však třeba zdůraznit, že největší přínos "rovnosti žen a mužů a posílení postavení žen v rámci rozvojové spolupráce" nebude plynout z politik prosazujících vztahy závislosti a dominance, liberalizaci trhu (viz dohody o hospodářském partnerství EU - EPA), vykořisťování pracujících, nerovnost a sociální nespravedlnost a nedodržování lidských práv, které postihují zejména miliony a miliony dětí a žen, ale z politiky účinné spolupráce států založené na rovných právech, dodržování národní suverenity a práva každé země definovat a provádět rozvojový model vyhovující potřebám a zájmům jejího lidu, tzn. politiky, která bude slovo "solidarita" vykládat přesně.
písemně. - Hlasoval jsem pro tento pozměňovací návrh, protože jsem pevně přesvědčen, že boj proti násilí, v tomto případě sexuálnímu násilí na ženách v oblastech krizí a konfliktů, musí být nejvyšší prioritou.
EU nemůže tolerovat jakýkoli druh násilí, a proto se domnívám, že by měl být kladen důraz na boj proti sexuálnímu násilí zaměřenému na ženy.
Dále se domnívám, že tradice nelze posuzovat jako něco zlého.
Sexuální a reprodukční zdraví a práva jsou citlivé otázky, které zahrnují i tradiční společenské i náboženské aspekty, a proto by neměly být zevšeobecňovány a neměl by tak být vyvíjen nátlak na společnosti, a zejména křehké společnosti v případech, kdy drastické změny tradičního způsobů života mohou křehkou společnost více poškodit než jí prospět.
písemně. - (DE) Hlasuji pro rovnost žen a mužů a posílení postavení žen v rámci rozvojové spolupráce.
Znevýhodnění žen v rozvojových zemích vyplývající z náboženských pravidel, kulturních zvyklostí a chudoby je často ještě zhoršováno nedostatkem vzdělání.
V tomto ohledu chci zejména upozornit na potenciálně obrovský společenský tlak, který by mohl vzejít z veřejné osvěty o základních právech žen a který by v konečném důsledku mohl zlepšit situaci žen v dotčených regionech.
Dále podporuji myšlenku ve věci "násilí páchaného na ženách" nejen čistě z hlediska žen, které jsou jeho obětí, ale i z hlediska přípravy praktických programů, které by se zabývaly aspektem mužů - násilníků, jak ve své zprávě navrhuje paní Ucaová.
Také se velmi kriticky stavím k tomu, že Komise do svého seznamu opatření nezahrnula strategii proti kulturně nebo nábožensky zdůvodněnému násilí vůči ženám.
Špatný přístup ke vzdělávání vede ke znevýhodnění v ostatních oblastech života z prostého důvodu nedostatku informací.
Špatná informovanost v tomto ohledu může mít v rozvojových zemích, kde jsou péče o zdraví a hygienické standardy často otřesné, smrtící důsledky.
Chci jen zmínit alarmující vysoký podíl žen nakažených HIV - jižně od Sahary činí 57 %.
Mimořádně kladným prvkem je požadavek na vypracování "ukazatelů plnění zohledňujících rovnost mezi ženami a muži", které by také zmírnily kontroverznost tématu kvót.
písemně. - Hlasuji-li pro jakoukoli politiku, která obsahuje slovní spojení "sexuální a reprodukční zdraví", chápu tento výraz tak, že znamená ochranu a zlepšení kvality života a zdraví matky a nenarozeného dítěte.
Nepřijímám žádnou jinou definici, která by do tohoto slovního spojení zahrnovala potrat, a kromě toho se domnívám, že stejně tak vylučují potrat jakákoli péče, informace, politiky či jiné služby týkající se sexuálního a reprodukčního zdraví.
Měli bychom usilovat o to, aby tuto definici akceptovalo každé fórum a každý orgán, které můžeme ovlivnit.
Upozorňuji na odpověď předsednictví Rady danou v Parlamentu dne 4. prosince 2003, která uvádí, že pojem reprodukční zdraví nezahrnuje podporu potratu a že (mimo jiné) by potrat nikdy neměl být uváděn jako metoda plánovaného rodičovství, což je opak tvrzení, které Světová zdravotnická organizace uvádí ve věci regulace plodnosti.
Je proto jasné, že definice Světové zdravotnické organizace není závazná a ani není přijata vládními a parlamentními orgány.
Nadále budu podporovat politiky podporující odpovědné sexuální chování a chránící život a zdraví matky a nenarozeného dítěte, včetně podpory zajištění zdrojů pro dosažení uvedených cílů.
písemně. - Zpráva "o rovnosti žen a mužů a posílení postavení žen v rámci rozvojové spolupráce", kterou vypracovala paní Feleknas Ucaová, vítá strategii Komise v této oblasti.
Znovu opakuji souhlas se strategií, která se snaží začlenit rovnost mužů a žen do rozvojové spolupráce.
Hlasoval jsem pro zprávu.
písemně. - (FR) Jakkoli je rovnost žen a mužů nedílnou součástí programů rozvojové spolupráce Evropské unie již po mnoho let, skutečný pokrok je doposud příliš pomalý.
Evropská komise si proto musí stanovit své cíle ve smyslu číselných hodnot a lhůt, aby se mohl rozvoj stát hlavním činitelem zlepšení životních podmínek žen.
Proto se Unie v partnerstvích, do kterých vstupuje, musí zaměřit na tři priority: základní svobody, postavení žen ve veřejném životě a jejich přístup ke zdravotní péči.
Na druhé straně musí být Komise více než kdy jindy bdělá ve věci porušování fyzické nedotknutelnosti a lidské důstojnosti žen (v podobě mučení, tradičních podob mrzačení a nucených sňatků).
Současně musí spolupráce zahrnovat uznání místa žen ve společnosti, které ovlivňuje vše od přístupu ke znalostem po finanční nezávislost.
Kromě toho jsou závazky nutné k tomu, aby se do roku 2010 stala prevence a léčba AIDS v rozvojových zemí skutečností.
Evropská rozvojová politika bude naprosto neúspěšná, pokud nebude schopna přinést skutečnou změnu podmínek žen.
Zpráva i přes svá přesná zjištění o tragické situaci žen v rozvojových zemích zakrývá skutečné příčiny: kapitalistické výrobní metody a brutální imperialistické intervence EU, Spojených států a ostatních imperialistických států a organizací.
Vykořisťují tyto země a drancují jejich zdroje bohatství, což vše vede k hladu a zbídačování milionů lidí.
Navrhovaná řešení se pohybují v mezích kapitalistického rozvoje a rozvojové pomoci EU.
Dalším typickým aspektem tohoto přístupu je návrh na posílení podnikání žen za účelem zvýšení zaměstnanosti.
V této souvislosti jsou návrhy požadující spravedlivější a demokratičtější společnosti, přístup dívek a žen ke vzdělání a zdravotní péči, vymýcení chudoby, chorob atd. jen prázdnými slovy.
Jsou to jen přání, která mají odvést pozornost od pravdy, protože splnění potřeb lidí není slučitelné s nejvyšším principem kapitalistického rozvoje a honby za ziskem.
Za každé euro, které EU dává, jich těchto zemím krade tisíce.
Zlepšení postavení žen a životních podmínek obyvatel těchto zemí nebude dosaženo prostřednictvím legalizované loupeže zvané "rozvojová pomoc EU", ale prostřednictvím odporu vůči imperialistické intervenci, snahy o rovné mezinárodní vztahy a boje za různorodý přístup k rozvoji založený na potřebách lidu.
písemně. - (DE) Tato zpráva o rovnosti a účasti a o úloze žen v rozvojové spolupráci postihuje velký počet nejrůznějších aspektů a obsahuje i důležité praktické požadavky.
Jako celek by tedy měla být rozhodně podpořena.
Tématem, které se prolíná celou zprávou, je sexuální a reprodukční zdraví a násilí vůči ženám, spolu s prosazováním práva žen na sebeurčení.
Je důležité rozšířit sítě mikrofinancování, protože mikroúvěry mohou ekonomické situaci žen pomoci.
Nemohu pochopit, proč se někdo pokouší předkládat různé pozměňovací návrhy, které zprávu oslabují a nepřihlížejí k existujícím dokumentům OSN.
písemně. - (PL) Zpráva, kterou paní Ucaová předložila o rovnosti pohlaví v rozvojové politice, je výrazem evropského morálního imperialismu vůči rozvojovým zemím.
Vyváží nezdravý společenský model bohatých evropských zemí do zemí Afriky a Asie.
Opakované odkazy na reprodukční práva naznačují podporu generalizovaného potratu.
Proto jsem nemohl pro zprávu hlasovat.
písemně. - (FR) Rovnost žen a mužů je v rozvojových zemích prioritou.
Velmi oceňuji důkladnou a horlivou práci, kterou paní Ucaová v oblasti tohoto důležitého tématu odvedla.
Přesto jsem hlasovala proti zprávě, protože podstata některých bodů v konečném znění týkajících se sexuálního a reprodukčního zdraví zůstává nejasná.
Přetrvávají rozdílné výklady a některé z nich naznačují i hrozbu pro životy nenarozených dětí.
V příští zprávě na dané téma by zdraví žen nemělo být posuzována výhradně ve vztahu k reprodukci, protože všechny ženy mají právo na prostředí, které jim umožní těšit se trvale dobrému zdraví.
To znamená věnování zvláštní pozornosti dodávkám bezpečné pitné vody, bílkovin a základních léků vedle tradičních léčiv.
Na základě návštěvy paní Gertrudy Mongellaové dne 6. března 2008, která předznamenala Mezinárodní den žen, bych rovněž ráda řekla, že z africké moudrosti se máme v oblasti rovnosti žen a mužů hodně co učit: je to něco, co bylo v životě tamějších lidí vždy přítomno a přecházelo v ústní tradici mezi ženami a muži, kteří byli požehnáni dobrým duchovním i duševním zdravím.
Všichni bychom se tím mohli inspirovat.
2.
Rusko (hlasování)
- Před započetím hlasování:
autor, jménem skupiny UEN. - (PL) Chci navrhnout stylistickou úpravu.
Slova "Evropský soud" by měla být nahrazena slovy "Evropský soud pro lidská práva", jinak by byl text nesrozumitelný.
(Ústní pozměňovací návrh byl přijat)
Žádost o zbavení parlamentní imunity: viz zápis
Přerušení zasedání
Prohlašuji zasedání Evropského parlamentu za přerušené.
(Zasedání bylo ukončeno v 12:20)
Mezinárodní standardy účetního výkaznictví (IFRS) a správa Rady pro mezinárodní účetní standardy (IASB) (rozprava)
. - Dalším bodem je zpráva pana Alexandera Radwana jménem Výboru pro hospodářské a měnové záležitosti o mezinárodních standardech účetního výkaznictví (IFRS) a správě Rady pro mezinárodní účetní standardy (IASB).
zpravodaj. - (DE) Vážená paní předsedající, předmět zprávy, kterou máme před sebou, na první pohled vypadá velmi technicky.
Týká se takzvaných účetních standardů zejména pro malé a střední podniky v Evropské unii a ve světě.
S velkou pravděpodobností může představovat právě takovou problematiku, o které se v současnosti diskutuje v Evropském parlamentu, a která začne ovlivňovat hospodářství a běžný lidi až za několik let.
V této fázi se začnou vynořovat pochybnosti týkající se toho, že se neví, odkud se tyto standardy vzaly a kdo je za ně zodpovědný.
Lidé nebudou chápat ani to, proč je třeba, je dodržovat.
Cílem je dosáhnout jednoho souboru celosvětově platných účetních standardů, zejména pro akciové společnosti.
Tento cíl má naši podporu.
Argumentem ve prospěch tohoto kroku je, že potřebujeme "vysoce kvalitní standardy" a tento Parlament sám sebe považuje za jediné fórum, které má právo je stanovit.
V tomto období, takovém neklidném pro finanční trhy, je však ohromující, poslouchat lidi, kteří se v minulosti bili za zásadu "reálné hodnoty", jako ji nyní zpochybňují a ptají se, zda má přístup "trh - trh" stále ještě význam, když už nemáme trh.
Ti, kdo vypustili džina z láhve, jsou přesně ti samí, kdo se dnes ptají, či jdeme správnou cestou.
Jediní, kdo jsou za tyto standardy zodpovědní, jsou lidé, kteří sedí v kancelářích jisté soukromé organizace v Londýně, a kteří jsou při sestavování svých standardů nepochybně motivovaní touhou udržet si práci.
Ve své zprávě, o které dnes máme hlasovat, se proto nezabývám pouze vlivem na malé a střední podniky, ale také zásadní otázkou, kdo pro koho připravuje pravidla a kdo dohlíží na jejich dodržování.
První otázkou je řízení: do jaké míry je tato organizace transparentní?
Anebo jinak řečeno, nakolik transparentní je její financování?
Určitě jde také o určité skryté zájmy.
Členové tohoto výboru, kteří požadují transparentnost a kteří se vždy snaží vykreslit jako transparentní také trh, by měli projevit alespoň minimální úsilí v souvislosti s dodržováním požadavků transparentnosti, které pro trh stanovují.
Doposud jsem nabyl dojmu, že tato organizace bojuje proti jakékoliv formě transparentnosti všemi dostupnými zbraněmi.
Kdo rozhoduje o financování a o výběru personálu na jednotlivá pracovní místa?
Z jakého důvodu je dostali určití jednotlivci?
Jde o regionální rovnováhu?
Jde o rovnováhu mezi jednotlivými odvětvími?
Současný projekt se zaměřuje na standardy IFRS pro malé a střední podniky, proto je přiměřené zajímat se, kdo tyto podniky zastupuje.
Kdo má vědomosti o malých a středních podnicích?
A další věc: z jakého důvodu jsou standardy IFRS pro malé a střední podniky na programu dne právě nyní?
Kdo za tím stojí?
Pana komisaře McCreevyho a Sira Davida Tweedieho jsme se na důvod těchto našich aktivit ptali v období předešlých let již mnohokrát.
Po několika letech dnes víme, proč diskutujeme o standardech IFRS pro malé a střední podniky v Evropě. Z důvodu požadavků jižní Afriky a Brazílie.
Jaká úžasná odpověď!
Velmi dobře víme, že nejde o Jižní Afriku a Brazílii, ale spíše o Evropský trh, který v případě, že se od malých a středních podniků bude vyžadovat používání těchto standardů, vydělá velké množství peněz.
V otázce řízení tedy jde o uvedené problémy a několik úvodních pozitivních kroků se již vykonalo.
Jenže všechny orgány, které se mají v budoucnosti zřídit, budou hodnoceny podle toho, zda také lidé, kteří patří k této dozorčí organizaci a musí odpovídat na otázky, které se jí týkají na politické úrovni, a mohou to být také členové Komise, budou mít moc ovlivňovat vývoj.
Pouhé informování o návrzích jim nestačí.
Jedním z našich cílů je sbližování.
Musíme si však dát pozor, aby se výklad sbližování nevzdálil z dosahu Evropy, a aby se nenahradil výkladem americké Komise pro cenné papíry a burzu (SEC).
V Evropě jsme dnes v dostatečné míře obeznámeni se způsobem, kterým je řízena burza USA.
Neměli bychom být až natolik naivní, abychom řízení přenechali Američanům.
Chceme to, o co jsme již žádali: takové standardy IFRS, jakým Evropa rozumí, a ne takové, jaké nám diktuje tato rada.
V našem případě jde o malé a střední podniky a já musím bez servítku poznamenat, že otázky, které dnes projednáváme, jsou příliš komplikované a příliš složité.
Rád bych varoval i před dobrovolným přístupem.
Dnes mám na sobě bavorský národní kroj a vytanul my na mysl výstižný starý bavorský výraz. Je to výraz "hinterfotzig"' a znamená něco jako "zadními vrátky, potajmu".
Velmi dobře víme, že navzdory všem odmítáním a souhlasům se standardy IFRS pro malé a střední podniky zavedou na Evropský trh zadními vrátky, prostřednictvím několika členských států.
A potom budeme poslouchat tytéž hlasy, jak žádají jeden soubor standardů a budou protlačovat na trh své standardy, standardy, které jsou příliš komplikované, nikdo jim nerozumí a nikdo je nechce, jen proto, že vznikne tržní příležitost.
Máme před sebou případ, kdy se menšina snaží prosadit svou vůli na globální úrovni, a to je nepřípustné!
člen Komise. - Vážená paní předsedající, rád bych poděkoval Výboru pro hospodářské a měnové záležitosti, a zejména zpravodaji, panu Radwanovi, za jeho důležitou práci, výsledkem které je tato komplexní zpráva.
Vyplývají z ní důležité otázky, které se týkají rozvoje Evropských a vlastně také celosvětových kapitálových trhů.
Ve svém krátkém vystoupení se nemohu zabývat všemi otázkami, které se řeší ve zprávě.
Dovolte mi proto, zaměřit se na tři z nich.
První je otázka řízení, druhou otázka toho, co může EU Radě pro mezinárodní účetní standardy, IASB, nabídnout a třetí projekt vypracování účetních standardů pro malé a střední podniky.
Pokud jde o správu rady IASB, ve vaší zprávě je zdůrazněná skutečnost, že naším společným cílem je vypracovat vysoce kvalitní celosvětové účetní standardy.
Rozhodnutí EU požadovat od kótovaných společností používání mezinárodních účetních standardů bylo významným a prozíravým krokem směrem k dosažení tohoto cíle.
Jeden soubor celosvětově platných účetních standardů by našim podnikům, kapitálovým trhům a našemu hospodářství přinesl značné výhody.
Musíme se neustále snažit o zabezpečení toho, aby mezinárodní účetní standardy odpovídaly měnící se hospodářské situaci, a aby vyváženým způsobem zohledňovaly zájmy všech zúčastněných stran.
K zabezpečení plynulého splnění uvedených podmínek je v prvé řadě třeba, zabezpečit pokrok ve třech oblastech.
Za prvé je třeba, posílit zodpovědnost Nadace výboru pro mezinárodní účetní standardy (IASCF), především ve vztahu k veřejným orgánům.
Veřejné orgány by měly hrát aktivní roli při výběru a jmenování správců.
V této souvislosti je návrh, který jsem spolu se svými kolegy z amerického úřadu SEC, japonského FSA a Mezinárodní organizace pro bezpečný obchod podal v listopadu loňského roku, v souladu s přístupem, který obhajuje vaše zpráva.
Za druhé je třeba zabývat se tím, jak by se dal zlepšit proces sestavování programu rady IASB.
Otevřenější a transparentnější musí být konkrétně proces stanovení priorit.
Za třetí, rada IASB by měla zlepšit své postupy, zejména formou zabezpečení úplného hodnocení vlivu standardů ještě předtím, než se přijmou.
Vaše zpráva obsahuje konstruktivní návrhy týkající se uvedených a dalších, s nimi souvisejících otázek.
Nadcházející revize stanov nadace IASCF je příležitostí pro realizaci potřebných reforem.
Výbor je uskuteční na základě konzultace s tímto Parlamentem, členskými státy a našimi mezinárodními partnery.
Dále se podívejme na to, co může EU nabídnout radě IASB.
Ve své zprávě předkládáte argumenty k posílení schopnosti EU s cílem vyjadřovat své názory na problematiku účetnictví na mezinárodní úrovni.
Souhlasím.
Měli bychom hledat zejména způsoby, které by zaručily, aby mohly být názory zúčastněných evropských stran, týkající se zejména proaktivního přístupu k procesu sestavování programu rady IASB, předkládané radě IASB včas a uceleně.
Tento proces pokládám spíše za evoluční než za revoluční.
Měli bychom vycházet z Evropské poradenské skupiny pro finanční výkaznictví a jsem ochoten prosadit tento krok jako naléhavý včetně možnosti použít na podporu uvedené struktury finanční prostředky z rozpočtu Společenství.
Musím však zřetelně a jednoznačně varovat.
Zmíněná struktura se za žádných okolností nestane zárodkem evropského tvůrce standardů a nemůže být řeč ani o vytvoření Evropských výkladů mezinárodních účetních standardů.
Evropa musí zůstat a zůstane součástí hnutí za vytvoření jednotného souboru celosvětově platných účetních standardů.
Jakékoliv jiné rozhodnutí by mělo negativní dopad na mezinárodní konkurenceschopnost našich podniků a našeho kapitálového trhu.
Nyní se vyjádřím k projektu rady IASB, který se týká vypracování účetních standardů pro malé a střední podniky.
Začnu tím, že Komise v současném období nedisponuje právním základem ke schválení těchto standardů.
Kromě toho jsme se nikdy nezavázali převzít jakýkoli standard z dílny rady IASB.
Tento krok bychom učinili jen v případě, že bychom si byli skutečně jistí, že rada IASB sestaví standardy zohledňující zájmy Evropských uživatelů.
Rada IASB svůj projekt ještě neukončila.
Názory Komise jsou však v této fázi zřejmé.
Předběžná zpráva, kterou vydala rada IASB, je stále příliš složitá na to, aby evropským malým a středním podnikům, a zejména menším z nich, poskytla vyhovující účetní rámec.
Musíme se zaměřit na zjednodušení regulačního prostředí pro malé a střední podniky včetně oblasti účetnictví.
navrhovatel stanoviska Výboru pro právní záležitosti. - (DE) Vážená paní předsedající, dámy a pánové, systém mezinárodních standardů finančního výkaznictví (IAS) má smysl pro velké kótované společnosti, které fungují v celosvětovém měřítku.
Z uvedeného důvodu jsme se po dobu minulého volebního období Parlamentu na návrh Výboru pro právní záležitosti rozhodli přijmout nařízení o mezinárodních standardech finančního výkaznictví.
Konečným cílem bylo, jak uvedl pan Alexander Radwan, skutečně dosáhnout sblížení alespoň s USA a v případě možnosti také se zbytkem světa.
Tento systém nemá smysl v případě malých a středních podniků, protože tyto subjekty zpravidla nepotřebují vstupovat na mezinárodní finanční trhy, na Wall Street a další.
Z tohoto důvodu je potřeba vypracovat IFRS pro malé a střední podniky velmi diskutabilní.
Navíc, a myslím si, že v tomto případě má pan komisař McCreevy úplnou pravdu, současný návrh není ničím jiným než zredukovanou verzí, v každém ohledu velmi složitých mezinárodních standardů, které naprosto nevyhovují struktuře malých a středních podniků v Evropě.
Jsou nevhodné zejména pro rodinné podniky, které vedou již několik generací vlastníci; kteří již odepsali svůj majetek, a v jejichž případě by uplatňování pravidel reálné hodnoty jednoduše podporovalo chamtivost a v konečném důsledku by mohlo ohrozit šanci podniků přežít.
Na druhé straně však musíme být realističtí.
Otázka standardů finančního výkaznictví pro malé a střední podniky v Evropě se v konečném důsledku nevyhne jistému tlaku na harmonizaci.
Žádáme srovnatelnost, alespoň v případě jednotného trhu.
Proto jsem přesvědčen o důležitosti vážné úvahy nad vytvořením Evropských alternativ k návrhům z Londýna s cílem dosáhnout vyšší míry standardizace také v této oblasti. Musí však jít o takovou standardizaci, která je rozumná a vhodná pro malé a střední podniky, a která vede spíše k dlouhodobému než ke krátkodobému ocenění.
K orgánům IAS mám ještě jednu poznámku.
V této souvislosti máme skutečný problém, který načrtl Alexander Radwan.
Možná existuje určitá geografická rovnováha, nelze však hovořit o rovnováze z hlediska hospodářského významu.
Evropa představuje zdaleka nejrozsáhlejší seskupení, největší oblast, na kterou se pravidla IAS vztahují.
Proto musí mít naše slovo přiměřenou váhu.
Nemůžeme se jednoduše srovnávat například s takovou Austrálií.
Slovo Austrálie má stejnou váhu jako slovo některé středně velké země EU, anebo, přesněji řečeno, velkého regionu, jako například Severní Porýní - Vestfálsko.
Z tohoto hlediska je zlepšení rovnováhy třeba.
jménem skupiny PPE-DE. - (NL) Vážená paní předsedající, v prvé řadě bych rád vyjádřil panu Radwanovi uznání za pečlivě připravenou zprávu.
Diskutovalo se o ní do poslední chvíle.
Její konečná verze je jasně formulovaná, občas však kritická.
Pan zpravodaj je přesvědčen o tom, že je třeba zlepšit demokratickou zodpovědnost rady IASB a já jsem rád, že IASB se touto kritikou zabývá.
Předseda správní rady pan Gerrit Zalm nedávno v Evropském parlamentu naznačil, že je otevřen připomínkám a připraven předkládat návrhy na přizpůsobení struktury.
Rada IASB připravuje standardy IFRS pro malé a střední podniky.
Souhlasím s panem zpravodajem v tom, že standardy IFRS jsou pro malé a střední podniky příliš složité a příliš drahé.
Jsem přesvědčen také o tom, že nabádání k dobrovolnému používání standardů IFRS malými a středními podniky by se sebou neslo riziko jejich zavedení potají.
Podle mě je třeba rozlišovat dle velikosti podniků.
Pro nadnárodní společnosti, banky a pojišťovny, které fungují celosvětově, je sestavování ročních účetních uzávěrek podle stejných standardů vhodné.
Malé a střední podniky v Evropě by však měly mít vlastní standardy.
Rada IASB toho z hlediska mezinárodně kótovaných společností a účetních standardů pro ně dosáhla mnoho.
Když nyní malé a střední podniky tvrdí, že náklady lze stejně dobře zvládnout i s použitím více standardů, nemůžeme jim shora vnucovat jedinou.
Důležité by mělo být také zvážení zájmů investorů a transparentnosti.
Cílem této politiky je ulevit, zaručit účinné, transparentní a úsporné informování o výkonnosti podniků.
Myslím, že osvědčené výhody standardů IFRS mohou být prospěšné i pro evropské akciové trhy, ovšem, jestliže Američané vymění svůj systém zásad GAAP za standardy IFRS.
V tomto případě by byla porovnatelnost velmi prospěšná pro mezinárodní investory i všechny zúčastněné strany.
Proto myšlenka, která je podstatou standardů IFRS, vyžaduje podporu Evropského parlamentu.
jménem skupiny PSE. - (FR) Děkuji vám, pane komisaři, že se vám podařilo přijet do Štrasburku. Děkuji také vám, pane zpravodaji v bavorském kroji.
Myslím, že naše spolupráce byla velmi dobrá. Důkazem byla také možnost poskytnout více kolegům prostor k začlenění jejich pozměňovacích a doplňujících návrhů do vaší zprávy.
Především bych se v souvislosti s účetními standardy ráda vyjádřila ke třem bodům.
Zdá se mi, že z hlediska řízení a fungování orgánu, který je zodpovědný za tvorbu těchto účetních standardů, se nacházíme v neobvyklé situaci.
Existuje mnoho způsobů standardizace.
Ne všechny z nich však mají tak velký vliv na finanční stabilitu anebo na otázky týkající se pravomocí a řízení, jako účetní standardy.
To, co se dnes děje, je velmi významnou událostí, přechodem k vyspělosti.
Když tyto účetní standardy sestavovali, možná to byli auditoři, kteří vzájemně spolupracovali, v podstatě připravili dobrý základ.
Dnes jsou tyto účetní standardy mezinárodní.
Používá a řídí se jimi každý. Z uvedeného důvodu je otázka řízení klíčová.
Jak se orgán zodpovědný za tvoření těchto účetních standardů staví k mezinárodnímu řízení v souvislosti s demokratickými orgány, orgány které jsou legitimními představiteli státní moci a především Evropské unie?
Druhým bodem, u kterého je třeba se pozastavit z hlediska řízení, je samozřejmě rovnováha mezi těmito orgány.
Jaká je geografická rovnováha, jaká je rovnováha v zastoupení nejen těch, kdo tvoří standardy, ale také těch, kdo se jimi budou muset řídit?
Třetím bodem je financování.
Jakým způsobem mají být tyto orgány financovány?
Stála by za zvážení myšlenka odvodů podniků, které by koordinovaly regulační orgány?
Mohla by je financovat vláda, Evropské společenství?
Doufáme, že pan komisař navrhne v souvislosti s touto otázkou něco důrazného.
Čtvrtým bodem, který se týká zmíněných orgánů, je program.
Je správné, aby vytvořily koncepci reálné hodnoty, jak poznáme její následky pro finanční stabilitu?
Je správné, aby tento orgán vytvořil program pro malé a střední podniky, který Evropa nepotřebuje?
Je správné, že pan komisař v souvislosti s otázkou standardů pro malé a střední podniky, jen proto, jak poznamenal pan zpravodaj, že je možná potřebuje Jižní Afrika anebo Austrálie, nezabezpečil, aby měla Evropa v těchto orgánech možnost vyjádřit se?
V prvé řadě je absolutně nevyhnutelné zabezpečit to, aby měla Evropa v radě IASB, nadaci IASCF a ve výboru IFRIC možnost zastupovat sílu všech členských států a hlas Evropanů. Pane komisaři, za to jste zodpovědný vy.
V souvislosti s tímto bodem od vás očekáváme důrazné návrhy.
jménem skupiny ALDE. - Vážená paní předsedající, standardy IFRS přijímá čím dál více zemí, proto jejich význam a důležitost roste.
Uvedená skutečnost se sebou přináší také potřebu posílit zodpovědnost a transparentnost rady IASB, které možná při jejím vzniku nebyly natolik očividné.
Vítám kroky v tomto směru, mrzí mě však, že určité části zprávy místo toho, aby ocenily probíhající změny a poukázaly na další kroky, obsahují negativní kritiku.
Proto je záměrem několika z mých pozměňovacích a doplňujících návrhů dívat se dopředu, zdůraznit výhody a přínosy a zároveň potřebu dalšího přizpůsobení samotným standardům, ale také radě IASB, která dohlíží na jejich dodržování.
Musíme však odstranit nepotřebnou politizaci technických otázek.
Standardy IFRS představují důležitý nástroj pokroku srovnatelnosti mezi jednotlivými zeměmi a nástroj snížení nadměrné zátěže podniků, které připravují finanční výkazy podle rozdílných pravidel. Bylo by však užitečné, kdyby se předkládání účetních uzávěrek dalo využít také ke zjednodušení jiných druhů srovnávání.
Tento účel však mohou dostatečně splnit takové nástroje, jako je používání elektronického formátu XBRL.
Velmi ráda bych poděkovala paní van den Burgové za zajímavou prezentaci na toto téma, která se uskutečnila minulý týden.
Návrhy standardů pro malé a střední podniky jsou zdrojem určitých obav.
Z mého pohledu představují spíše nástroj pro střední podniky při přechodu k úplnému zveřejňování účetních výkazů, takže mají možnost zvážit jejich používání z tohoto hlediska anebo na základě dobrovolnosti.
Ale, jak jste poznamenal, pane komisaři, zatím jsou pro většinu běžných malých a středních podniků až příliš komplikované.
Vážená paní předsedající, chválím svého kolegu, pana Radwana, za výborně vypracovanou zprávu.
Doufám, že národní bavorský kroj, který má dnes na sobě, nepoukazuje na změnu jeho politické orientace.
Přijetí standardů IFRS v lednu 2005 přineslo Evropské unii velké výhody. Povinnosti týkající se účetnictví se zjednodušily z mezinárodního hlediska a usnadnilo se také porovnávání finančních výkazů mezi zeměmi, konkurenty a jednotlivými odvětvími průmyslu, čímž se zkvalitnila činnost regulačního dohledu, bankovnictví a kapitálových trhů.
Mezinárodní účetní standardy jsou v současnosti přijaty a používány více než sto zeměmi včetně Austrálie, Jižní Afriky a dalších.
Podporuji výzvy ke zvýšení transparentnosti, efektivity a zodpovědnosti rady IASB.
Ve zprávě se poukazuje na skutečnost, že trvalo 17 měsíců než rada IASB jmenovala nového předsedu.
Taková situace je nepřijatelná.
Rada IASB je soukromý, samoregulační orgán, kterému byla svěřena úloha legislativního orgánu a je jen dobře, že za uvedenou situaci požadujeme zvýšenou zodpovědnost a dohled.
Měli bychom být obezřetní i v souvislosti s požadavkem na zřízení zvláštních struktur EU, které by se zabývaly výkladem a uplatňováním standardů IFRS.
Proč je potřebujeme?
Čeho jejich prostřednictvím dosáhneme?
Pokud jde o sbližování EU a USA, v uvedené oblasti a v plánu sbližování účetnictví EU a USA byl zaznamenán obrovský pokrok.
Minulý rok podepsali prezident USA, úřadující předsedající Evropské rady a předseda Evropské komise společné prohlášení EU - USA, ve kterém se zavázali podporovat a snažit se zaručit uznání podmínek všeobecně uznávaných účetních zásad USA a mezinárodních účetních standardů v obou hospodářských prostorech.
Tento krok je velmi vítaný.
Pokud jde o uplatňování standardů IFRS malými a středními podniky, tyto podniky se neustále zmenšují.
Domnívám se, že by bylo lepší přistoupit k dobrovolnému používání standardů IFRS a zaručit tak určitou pružnost, než zabránit používání standardů v plné míře.
(NL) Vážená paní předsedající, chci znovu pochválit pana Radwana nejen z toho důvodu, že jeho zpráva nám umožnila rozvinout tuto velmi zajímavou rozpravu o konfliktech mezi legislativou a samoregulací především na celosvětové úrovni.
Oceňuji skutečnost, že naše úsilí nás staví před dilema.
Na jedné straně chceme, aby se tyto mezinárodní standardy uplatňovaly na celém světě, na druhé však trváme na tom, aby náš orgán jako spoluzákonodarce posuzoval jejich podstatu a vykonával naši úlohu spoluzákonodarců zodpovědně.
Myslím, že Evropský parlament v poslední době ukázal, že se tak děje.
Podle mého názoru spočívá podstata ve včasné konzultaci, vyváženém zohlednění zájmů všech zúčastněných stran včetně zájmů třetích stran, tedy zaměstnanců, místních orgánů, dodavatelů a podobně (protože z přiměřeného finančního výkaznictví nemají prospěch jen samotní poskytovatelé finančních prostředků) a v řádném hodnocení důsledků.
Komise má v souvislosti s touto problematikou značnou zodpovědnost.
V nejbližší budoucnosti se tyto kroky musí podniknout ve prospěch malých a středních podniků.
Pro EU se může tato činnost stát skutečně hodnotným projektem.
Na závěr mám dvě poznámky, které se týkají i další zprávy, o které budeme hlasovat na naší další parlamentní schůzi, zprávy pana Lehne o zjednodušení podnikatelského prostředí pro společnosti.
Také v tomto případě zastávám názor, že pravidla nejsou jen pro podniky, poskytovatele finančních prostředků a účetní, kteří si jimi vydělávají na živobytí, ale také pro zaměstnance a další skupiny.
Takže do kvality pravidel nesmíme zasahovat.
Prosazovala jsem, aby se pravidla za každých okolností týkala podniků, které byly odstraněny ze seznamu kótovaných společností a mimobilančních činností.
Doufám, že souhlasíte, že v této oblasti má rada IASB také mnoho práce.
Skončím tím, že znovu vyjádřím svou upřímnou podporu formátu XBRL.
Jak víte, americký úřad SEC je ve stádiu rozhodování o tom, zda bude povinný.
Naléhavě vás žádám, abyste přemýšleli o tom, jak má Evropa na tento krok reagovat, a vyzývám vás, abyste pro ni načrtli plán postupu v tomto směru.
Vážená paní předsedající, otázky o transparentnosti a správě Rady pro mezinárodní účetní standardy (IASB) existují, Rada však kritiku přijala a uznala potřebu změny.
Přijala se jistá opatření a další jsou naplánována: zveřejňování stanovisek s odpověďmi na připomínky, vysvětlení odůvodnění jejich rozhodnutí, prosazování analýzy nákladů a výnosů a rozšíření a aktivnější zapojení správní rady.
Rada vynaložila všechno úsilí, aby mohla komunikovat s Parlamentem.
Zpráva pana Radwana se oproti svým předešlým verzím velmi zlepšila a věřím, že dnešní kladné pozměňovací a doplňující návrhy skupin PPE-DE a ALDE její znění ještě zlepší.
Rád bych poděkoval panu zpravodaji, protože se navzdory názorovým rozdílům snažil v jistých oblastech týkajících se otázky řízení dosáhnout kompromisu.
Nemohu s ním bohužel souhlasit v otázce mezinárodních účetních standardů pro malé a střední podniky.
Rada IASB byla požádána, aby vypracovala zjednodušenou verzi pro malé a střední podniky.
Zpráva pana Radwana odmítá uznat, že by to bylo užitečné také pro Evropskou unii.
I když jsou standardy vlastně ještě jen ve stádiu návrhu, ve zprávě se prohlašuje, že pro podniky EU nebudou v žádném případě prospěšné.
Přitom nám bylo opakovaně řečeno, že její používání bude dobrovolné, a že je určená pro rostoucí malé a střední podniky, jejichž cílem je stát s kótovanými společnostmi.
Malé podniky, které nemají v úmyslu opouštět místní trhy, ji nemusí používat.
Průzkum veřejného mínění ze září loňského roku ukázal, že výrazná většina Evropských malých a středních podniků včetně německých, je toho názoru, že výhody převáží všechny nedostatky a zlepší finanční výkaznictví.
Snahy rady IASB s cílem vypracovat vysoce kvalitní světové účetní standardy jsou výrazným a vítaným příspěvkem do evropského a světového hospodářství a, upřímně řečeno, myslím si, že bychom je měli ocenit.
(ES) Vážená paní předsedající, požadavek, který je aktuální od roku 2005, a na základě kterého mají veřejně obchodované podniky při svých konsolidovaných účetních uzávěrkách používat standardy IFRS (mezinárodní účetní standardy), představuje rozsáhlou a velmi vlivnou politickou iniciativu.
Standardy používá přibližně 100 zemí a výsledkem jejich globalizace je srovnatelnost a transparentnost, stejně jako následné zvýšení důvěry zainteresovaných subjektů, čímž se vytvářejí stejné podmínky pro všechny a zlepšuje se tržní disciplína.
Zpráva obsahuje v souvislosti s řízením dvě obrovské výzvy.
Na jedné straně soukromý subjekt, který celosvětově určuje dobrovolné standardy od roku 1973 na firemní a profesionální úrovni, má najednou obrovskou zodpovědnost, která znamená změnu jeho podstaty, činností a složení s cílem přeměnit se na transparentní, kontrolovatelnou instituci s legitimností, která odráží její novou úlohu.
Je třeba rozeznat a koordinovat činnosti v zájmu všech zúčastněných stran, veřejných i soukromých, a zároveň zabezpečit financování organizace a nezávislost při určování standardů.
Navíc je třeba, začlenit organizaci do systému mezinárodního řízení.
Přijetím proaktivnějšího a integrovanějšího přístupu v souvislosti s přípravou, schvalováním, uplatňováním a hodnocením standardů je třeba posílit také řízení evropského účetnictví.
Je nevyhnutelné zlepšit rámec koncepce standardů a mít na zřeteli, že nemají být ani neutrální, ani akademické, a že díky nim budou někteří vítězi a jiní poraženými.
Kromě toho je důležité zhodnotit jejich vliv a zaručit slučitelnost s evropskou strategií, učit se z finančních otřesů a vyváženě regulovat standardy koncesí.
Účetní opatření pro malé a střední podniky budou muset být jednoduchá a propojená na jejich využívání vnitřního a světového trhu.
Zpráva pana Radwana, kterou se dosáhlo širokého konsensu, a která přišla z hlediska nadcházející revizi v roce 2009 v příhodné chvíli, se vztahuje na všechny zmíněné otázky a počítá s vytvořením dozorčího orgánu a se změnou složení Poradní rady pro standardy ještě do konce tohoto roku.
(DE) Vážená paní předsedající, pane komisaři, pane Radwane, dámy a pánové, srdečně vítám tuto zprávu a tuto rozpravu, protože si myslím, že se zabýváme velmi citlivými otázkami, a že do rozpravy se zapojují zástupcové skutečně různých stran.
Z toho, co se doposud uvedlo, vyplynulo několik bodů.
Za prvé potřebujeme jeden soubor standardů pro kótované společnosti, nechceme však házet všechny podniky do jednoho pytle.
Za druhé, ačkoli neodmítáme specifická pravidla šitá na míru malých a středních podniků, musíme to být my sami, Evropská unie, kdo určuje rámec těchto pravidel.
Za třetí v současnosti navrhovaná opatření jsou příliš složitá a drahá, pro malé a střední podniky jsou nepoužitelná a z uvedených důvodů je musíme zamítnout.
Za čtvrté stále očekáváme uspokojivé odpovědi na otázky, kdo vytváří jaká pravidla a pro koho, a kdo na tento proces dohlíží.
Neexistuje žádná demokratická legitimnost, žádný rozdíl v přístupu, nikdo nehledí na oprávněné požadavky malých a středních podniků a systém demokratického dozoru je nedostatečný.
Za páté, když zaujímáme postoj k těmto problémům anebo se snažíme odpovídat na tyto otázky, často zapomínáme na skutečnost, že dvě třetiny pracovníků jsou zaměstnanci soukromých rodinných podniků, a většina těchto rodinných podniků patří k malým a středním podnikům, které se nepokoušejí získávat finanční prostředky na kapitálových trzích.
A když máme rozhodovat o návrzích, na základě kterých by se mělo ke všem podnikům přistupovat stejným způsobem, měli bychom mít na paměti právě výše uvedenou skutečnost.
Děkuji vám za tuto hodnotnou rozpravu!
Vážená paní předsedající, odstavec 30 našeho návrhu usnesení zdůrazňuje, že uzávěrky se nesestavují pouze pro investory, ale také pro další zúčastněné strany.
Když v odstavci 41 zaměříme pozornost také na potřebu změny práva EU, rád bych připomněl panu komisaři, že Parlament odhlasoval, že jakékoli změny ve čtvrté a sedmé směrnici v oblasti práva obchodních společností by měly zahrnovat požadavek, aby podniky podávaly zprávy o své sociální situaci a stavu životního prostředí.
Chtěl bych ho upozornit na podobné požadavky v Jižní Africe, ve Francii v souvislosti s novými předpisy hospodářského práva, stejně jako na doporučení projektu Prince z Walesu Účetnictvím k trvalé udržitelnosti, který patří k projektům mé země, Spojeného království.
Prozatím a kromě jiného bych se v souvislosti s doporučením Komise z roku 2001 o otázkách životního prostředí v našich nových uzávěrkách rád zeptal pana komisaře, zda by Komise mohla vydat podobné doporučení o sociálních otázkách v účetních uzávěrkách.
Rád bych požádal pana komisaře, aby vyvinul tlak na Radu pro mezinárodní účetní standardy s cílem zahrnout sociální aspekty a aspekty životního prostředí do plánovaného zveřejnění stanoviska managementu.
Komise může, ale nemusí chtít nazvat uvedené aspekty sociální zodpovědností podniků, ale dnes se snad všichni shodneme na tom, že je nazveme účetnictvím pro zodpovědné společnosti.
(ES) Vážená paní předsedající, nedávná finanční krize je důkazem toho, že pro řádné fungování trhů jsou vysoce kvalitní účetní standardy důležité.
V této souvislosti se mi zdá, že dalším ponaučením z připomenuté krize je to, že existuje jistá nesouměrnost mezi uváděnou důležitostí účetních standardů a povahou a fungováním soukromých subjektů, které jsou zodpovědné za jejich určování, vypracování a výklad.
Ve zprávě pana Radwana se proto správně poukazuje na skutečnost, že prvou otázkou, kterou je třeba řešit, je otázka řízení.
Podle mého názoru předložil inteligentní a realistické návrhy vyjadřující potřebu aktivnějšího přístupu institucí zastupujících Unii v procesu tvoření standardů, které se mají stát součástí právního pořádku Společenství. Návrhy se týkají také vnitřních pravidel fungování těchto soukromých subjektů.
K návrhům pana Radwana patří například potřeba vyšší míry transparentnosti, záruka předcházet střetům zájmů a rozsáhlejší zastoupení z geografického hlediska.
Dalším hlediskem, kterým se zpráva zabývá, je otázka malých a středních podniků.
Zde, v Parlamentu, jsme zdůraznili potřebu sladění dvou cílů: zjednodušit a snížit náklady účetnictví malých a středních podniků a poskytovat tržním subjektům odpovídající informace.
Poslední otázka, kterou se pan Radwan zabýval, a se kterou souhlasím i já, se týká potřeby globálních standardů v celosvětovém prostředí.
Z uvedeného důvodu je nesmírně důležité, uzavřít dohody s ostatními hlavními světovými finančními trhy, především se Spojenými státy.
Proto je zapotřebí větší dynamiky a významnější úlohy Evropských institucí včetně tohoto Parlamentu a všech, kdo jsou dnes přítomni.
(DE) Vážená paní předsedající, mohu jen plně souhlasit s tím, co právě řekl náš kolega.
Základní myšlenkou, a pan Radwan ji ve své zprávě vyzdvihuje, je, že nějaká instituce bez politického mandátu stanovuje poměrně velké množství standardů, které budou mít vliv na hospodářství, přičemž některé z nich jsou závazné.
Požadavek na zlepšení řízení či rámcových podmínek nestačí, je třeba, aby do rozhodovacího procesu byly ve větší míře než v minulosti zapojeny také politické orgány.
Naše práce zde v Parlamentu je krokem správným směrem, je však třeba, učinit také další kroky.
Musíme zvážit ještě jedno hledisko.
To, co děláme na úrovni regionální organizace, v našem případě na úrovni Evropské unie, musíme přenést také do celosvětového kontextu.
Jednoduše nejde jen o uplatňování těchto pravidel v naší oblasti.
Vážená paní předsedající, může mě pan komisař McCreevy ujistit, že jeden soubor globálních účetních standardů a následné úsilí o zvýšenou míru standardizace procesů v žádném případě neposílí důvody, či dokonce požadavky na jednotný konsolidovaný základ daně z příjmu právnických osob EU?
člen Komise. - Vážená paní předsedající, rád bych poděkoval pánům poslancům za jejich připomínky.
Tato rozprava byla zajisté velmi rozsáhlá a zazněly v ní různé názory na mnohé otázky, které jsme vzali na vědomí.
Rád bych znovu zdůraznil, že vysoce kvalitní mezinárodní účetní standardy jsou pro účinné fungování Evropských a světových kapitálových trhů klíčové.
Proto by měl tento normotvorný proces podléhat nekompromisnímu řízení.
Měla by jej charakterizovat velká míra transparentnosti a mělo by se zaručit vyvážené zohlednění zájmů zúčastněných stran.
Nadace IASCF a rada IASB v průběhu posledních let zavedly významné reformy svých vnitřních postupů, nepopírám však, že jsou třeba další změny.
Navíc připouštím, že my v Evropě bychom se měli více snažit ovlivňovat a vstupovat do procesu vytváření standardů radou IASB.
Stručně řečeno, také kdyby správa rady IASB a proces vytváření standardů byly bezchybné, mezinárodní účetní standardy by potřebám evropských zainteresovaných stran vyhovovaly jen v tom případě, že by tyto strany vyjádřily své názory uceleně, přesvědčivě a včas.
Takřka všichni řečníci se dotkli otázky standardů IFRS pro malé a střední podniky a já znovu opakuji, že v současnosti v Evropě neexistuje žádný právní základ na jejich schválení.
Pokud by měl existovat, byl by potřebný postup spolurozhodování s Parlamentem.
Mnohokrát jsem se vyjádřil ke standardům IFRS pro malé a střední podniky a nyní mohu jen zopakovat, že v době, kdy se jimi rada IASB zabývala, jsem dal ve více ze svých projevů jasně najevo, že se nemají domnívat, že EU tento projekt automaticky schválí.
Doporučil bych jej pouze v případě, kdyby byl jednoduchý a účinný a odpovídal by potřebám malých a středních podniků.
Dali jsme jim to najevo ještě během práce.
Svou předběžnou zprávu předložili.
Potom jsem využil příležitosti a oznámil jim, že projekt neodpovídá požadovaným kritériím, a že v této situaci jednoduše nemohu ani zvažovat to, že bych jej doporučil malým a středním podnikům, když není ani jednoduchý ani účinný.
Mé stanovisko se nezměnilo, ale v souladu s tím, co řekli jiní, a zejména pan Purvis, by možná bylo dobré, kdybychom měli pro malé a střední podniky jednoduché účinné standardy IFRS - ale pouze za předpokladu, že by splňovaly tyto požadavky.
Myšlenka je to dobrá.
Nechci ji úplně smést ze stolu, ale v současné situaci ani v budoucnosti nemíním pro malé a střední podniky schvalovat něco, co je komplikované a čemu nikdo nerozumí.
Není to zapotřebí.
Využívám příležitosti a znovu v Parlamentu opakuji to, co jsem o dané problematice řekl již mnohokrát.
Paní van den Burg se dotkla otázky formátu XBRL.
Spolu s regulačním orgánem cenných papírů pracujeme na konsensu v oblasti technických standardů pro obchodní údaje a na základě výsledku tohoto dialogu může Komise přijmout další opatření s cílem dosáhnout interoperability regulačních informačních systémů.
Formát XBRL by umožnil investorům plně využívat standardy IFRS.
Jakékoli kroky k požadavku používání formátu XBRL v Evropské unii by měly podléhat podrobné analýze vlivu včetně ekonomického posouzení nákladů a výnosů.
Po dobu své nedávné návštěvy Spojených států jsem tuto otázku prodiskutoval také s předsedou komise SEC panem Chrisem Coxem a jsem za to, aby tento bod zůstal v budoucnosti na programu našeho dialogu o regulaci s orgány USA.
Tyto standardy budou muset být mezinárodně přijaté, technologicky nezávislé a interoperabilní.
Jejich vytváření je velmi vzrušující a vím, že paní van den Burg měla nedávno k této problematice prezentaci.
Jako jsem já před několika měsíci využil podobné příležitosti a požádal odborníky, aby mi ukázali, jak zmíněný formát funguje.
Myslím, že jde o revoluční záležitost, kterou uvítáme, ale dokud neuděláme další věci v tomto směru, nebudeme dále pokračovat.
Pan Mitchel měl zajímavou poznámku.
Myslím, že podstata jeho slov byla v tom, že nechceme, aby rada IASB rozhodla "tento orgán EU, či jiný orgán".
Chceme, aby to byl mezinárodně uznávaný orgán, protože tento cíl stojí za uskutečnění, a potřebujeme, aby to byl nezávislý orgán.
Myslím, že bychom to měli považovat za hotovou věc, ale měli bychom zohlednit názory jednotlivých zúčastněných stran.
Rád bych připomněl všem v Evropské unii, že takovou důležitost přisoudila radě IASB právě EU.
Byli jsme největší jurisdikcí, která od roku 2005 požadovala, aby byly standardy IFRS pro kótované společnosti závazné.
Rozhodlo se o tom před několika lety spolu s Evropským parlamentem a toto rozhodnutí přidalo na důležitosti radě IASB a samotnému procesu.
Chtěl bych poznamenat to, co jsem opakovaně dal najevo už i radě IASB, že "testování v praxi", můžeme jej nazvat také analýzou vlivu, je třeba vykonat dříve, než se standardy přijmou, zejména v případě IASB, a je třeba vykonat jej také s přičiněním EU a ostatních orgánů.
Neměli bychom čekat, až rada IASB standardy schválí.
Měli bychom je buď přijmout, anebo je odmítnout.
Naší úlohou není je měnit.
Myslím, že by se nejdříve měly dostatečně otestovat v praxi a zjistit, zda budou způsobovat problémy, ne určovat vážné problémy až po skončení celé práce rady IASB.
Tuto skutečnost jsme radě opakovaně připomínali.
Naštěstí doufám, že nové struktury řízení ocenila většina z nás.
Beru na vědomí, že v této oblasti je třeba vykonat více práce, výsledkem však bude méně problémů do budoucna.
Doufejme, že jednoho dne se dopracujeme do situace, v níž budou zmíněné skutečnosti více méně automatické, a jestliže se všechna práce vykoná v předstihu, nezpůsobí nikomu těžkou hlavu.
Potom už problémy mít nebudeme.
zpravodaj. - (DE) Vážená paní předsedající, pane komisaři, dámy a pánové, skutečně děkuji za tuto rozpravu, v níž bylo rozhodně podpořeno těžiště zprávy, a načrtly se alternativy ve více oblastí.
Rád bych se vyjádřil ke dvěma věcem.
Jsem si jist, že všichni se shodneme na jedné skutečnosti, kterou dnes připomněli řečníci plně podporující tento všeobecný trend, konkrétně na tom, že organizace, která vytváří standardy IFRS, již v důsledku tlaku vyvíjeného tímto Parlamentem, Evropským parlamentem a Evropskou unií vykonala jisté kroky, například v souvislosti s otázkami řízení.
Jsou situace, v nichž se musíme chovat dost nezdvořile, a jsem si vědom, že v tomto směru mě některé mé kolegyně kritizovaly, protože v posledních letech se před tímto Parlamentem objevili určití jednotlivci, kteří v některých případech vyvolávali neomylný dojem, že jim Evropský parlament může být ukradený.
To, jak malého pokroku se v této otázce dosáhlo, je zřetelné z návrhu týkajícího se řízení, ve kterém se doporučuje, aby budoucí dozorčí orgány mohly přijímat rady jen od osob, které samy jmenovaly.
Vše, co k tomu mohu dodat je, že kdokoli, koho v budoucnosti požádají, aby podal některému parlamentu zprávu o tom, jak hlasoval o některém z bodů programu, by si měl být jistý, že podíl na zodpovědnosti a vlastní názor jsou součástí práce politika.
To je první věc.
To, jak malý zájem je o otázku hodnocení vlivu, je patrné ze současných diskusí, po dobu kterých organizace vytvářející standardy IFRS stále odmítá jejich vykonávání.
Pojďme k otázce standardů pro malé a střední podniky. Rád bych řekl něco všem, kdo jsou přesvědčeni, že bychom je mohli začít uplatňovat na základě dobrovolnosti.
Inspiroval mě John Purvis, John, následující slova patří tobě. Budu citovat jednoho nezávislého komentátora.
Peter Holgate, partner v PricewaterhouseCoopers, v německém vydání Financial Times napsal:
Neberu evropské stanovisko až tak vážně.
I když je nakonec neschválí, různé země je do svých národních všeobecně uznávaných účetních zásad mohou přijmout.
Když to učiní hlavní aktéři, budete je muset zavést jiným způsobem, i když ES nechce spolupracovat.
V konečném důsledku jde o to, že musíte předpokládat, že když tyto standardy přijme několik států, budete je muset povinně nařídit v celé Evropské unii.
V tom spočívá strategie zmíněné organizace.
Společnost PricewaterhouseCoopers již naznačila, že ve standardech spatřuje obchodní model.
A právě z tohoto důvodu potřebujeme vlastní evropský soubor standardů pro malé a střední podniky. Jestliže jsou standardy IFRS vhodné, můžeme na nich stavět, za předpokladu, že nejsou, vytvoříme si vlastní standardy.
Za záruku toho, že nám zadními vrátky nikdo nevpašuje standardy, které nechceme, ale které by se staly závaznými, je zodpovědná Komise.
Rozprava je ukončena.
Hlasování se uskuteční dnes v 12.00 hod.
Písemná prohlášení (článek 142)
(Zasedání bylo přerušeno v 11.55 hod. a pokračovalo v 12.00 hod.)
Opravy hlasování a sdělení o úmyslu hlasovat: viz zápis
Zahájení zasedání
(Zasedání bylo zahájeno v 9:00)
3.
Navracení kulturních statků neoprávněně vyvezených z území členského státu (kodifikované znění) (
Ukončení zasedání
(Jednání se skončilo ve 23.40 hod..)
13.
Zpráva za rok 2007 o pokroku Turecka (
- Před hlasováním o pozměňovacím návrhu č. 11:
(DE) Vážený pane předsedo, souhlasíme s kolegy poslanci, že bychom měli přiměřeně uznat úlohu kurdštiny v Turecku.
Odstavec 11 si však vyžaduje určité jazykové objasnění.
Proto bych rád předložil ústní pozměňovací návrh, na kterém jsme se dohodli i s dalšími stínovými zpravodaji a se zpravodajem.
V pozměněné verzi by tedy měla být tato věta:
včetně skutečných možností studia kurdštiny v rámci veřejného a soukromého školství a její používání ve vysílání, v každodenním životě a přístupu k veřejným službám."
(Parlament schválil tento ústní pozměňovací návrh.)
- Před hlasováním o odstavci 19:
zpravodajka. - (NL) Chceme vypustit slovo "sousední", protože chceme, aby tento ombudsman spolupracoval se všemi ombudsmany a ombudsmankami v Evropě.
(Parlament schválil tento ústní pozměňovací návrh.)
Rozpravy o případech porušování lidských práv, demokracie a právního státu (rozprava)
20.
Hospodářská soutěž - odvětvové šetření v oblasti retailového bankovnictví (
21.
Zelená kniha o maloobchodních finančních službách na jednotném trhu (
°
° °
(SL) Ráda bych se vyjádřila k poznámkám z počátku hlasování, kdy se kolegové poslanci snažili využít neplánovanou událost v jaderné elektrárně Krško jako ilustraci nebezpečného provozu jaderných elektráren.
Měla bych připomenout, že ta událost byla samozřejmě neplánovaná, že zde hrálo roli selhání součástky, že elektrárna nebyla zavřena, ale její provozy byly spíše bezpečně přerušeny, a že na opravách se pracuje.
Provoz elektrárny je transparentní a kolegové poslanci o ní mohou najít informace na webové stránce slovinského úřadu pro jadernou bezpečnost.
Také bych chtěla dodat, že podle všech ukazatelů je jaderná elektrárna Krško jednou z nejbezpečnějších jaderných elektráren na světě.
Členství ve výborech a delegacích: viz zápis
Revize rámcové směrnice o odpadech (rozprava)
Dalším bodem jednání je doporučení společného stanoviska Rady, které se týká přijetí směrnice Evropského parlamentu a Rady o odpadech a zrušení některých směrnic (11406/4/2007 - C6-0056/2008 -, od Caroliny Jacksonové ke druhému čtení jménem Výboru pro životní prostředí, veřejné zdraví a bezpečnost potravin.
zpravodajka. - Paní předsedající, vzhledem k Vašemu rozhodnutí, že není čas na procesní námitky, budu pokračovat ve svém příspěvku o rámcové směrnici o odpadech.
Za těchto okolností je to trochu obtížné, avšak já vytrvám.
Vzhledem k tomu, že v britském tisku byly nedávno zveřejněny některé komentáře k tomuto bodu, dovolte mi, abych začala tím, že znovu upozorním na své prohlášení o zájmech, které jsem nechala vložit do záznamu a které uvádí mé členství v poradním výboru pro životní prostředí ve společnosti Shanks plc.
Tato společnost provozuje ve Spojeném království a na kontinentě širokou škálu odpadových technologií a prvořadým cílem jejího poradního výboru pro životní prostředí je provádět nezávislé audity činnosti jejích podniků.
K mým kolegům v této radě patří předseda Vědeckého poradního výboru pro vznikající a nově zjištěná zdravotní rizika a člen zelené aliance.
Stejně jako mnozí členové oceňuji, že mi bylo umožněno dostat se do bezprostředního kontaktu s otázkami a problémy, se kterými se tento průmysl potýká, i s pracovníky v této oblasti.
Vrátím-li se ke směrnici, k tomuto druhému čtení jsme dospěli po dlouhé a strastiplné cestě a blahopřeji těm z mých kolegů, kteří mě na ní doprovodili až do samého konce.
Tato otázka je velice důležitá.
Bylo nutné vyjasnit různé rozsudky Soudního dvora o statusu odpadu určeného ke zpracování v elektrárnách vyrábějících energii z odpadu.
Byly potřebné nové definice.
Dvě stávající směrnice o nebezpečných odpadech a o odpadních olejích byly zrušeny a jejich ustanovení byla přesunuta do rámcové směrnice o odpadech.
Výbor však s těmito původními návrhy nebyl spokojen a začal přepracovávat směrnici z technické na propagační.
K tomu svým kolegům blahopřeji.
Musím říci, že nálada v Radě byla velmi ponurá, možná se v ní zrcadlilo naše hospodářské období.
Proti tomu, co jsme chtěli udělat, bylo mnoho odpůrců a Rada velmi tvrdě vyjednávala, avšak dosáhli jsme tohoto:
Zaprvé jsme do jejího znění vložili cíle v oblasti recyklace.
To je velmi významný úspěch, neboť tyto cíle v původním návrhu nebyly, a je to poprvé, co se cíle v oblasti recyklace odpadu domácností objevily v právním předpisu EU.
Stalo se tak zcela zásluhou Parlamentu.
Nový článek 8a vyžaduje, aby členské státy přijaly nezbytná opatření určená k dosažení celkové míry recyklace ve výši 50 % do roku 2020 pro papír, kov, plasty a sklo z domácností a pro podobný odpad.
Existují členské státy, jako je Německo, pro které je tento cíl konzervativní, avšak pro mnohé státy je velmi náročný, a na tyto státy je rovněž potřeba brát ohled.
Tentýž článek rovněž vyžaduje, aby bylo do roku 2020 recyklováno 70 % stavebního a demoličního odpadu.
Zelení a jejich příznivci rozhlašují, že tyto cíle nejsou vynutitelné.
Možná tomu i věří, avšak tím - podivným způsobem - odmítají své vlastní úspěchy.
Komise vydala prohlášení na jejich podporu a pan Dimas to potvrdí.
Prohlášení docela jasně říká, že pokud nebudou cíle splněny v roce 2020, bude to pro Komisi vážná známka toho, že členské státy nepřijaly nezbytná opatření určená pro dosažení cílů.
Na základě toho může Komise, podporovaná závěry obsaženými v tříletých národních zprávách o pokroku, žalovat členské státy u soudu pro nedodržení požadavků směrnice.
Možná je pro Zelené důležité nebýt spokojeni, neboť Zelení jsou věční bojovníci, avšak měli by do jisté míry zohlednit, co Komise uvedla v tomto prohlášení.
Dále jsme do článku 8a vložili nové návrhy o předcházení vzniku odpadů.
Tyto návrhy budou znamenat, že Komise musí do roku 2011 podat zprávu o vývoji tvorby odpadu v EU a možnostech předcházení vzniku odpadů a do roku 2014 musí vypracovat návrhy na předcházení vzniku odpadů a oddělit cíle pro rok 2020.
Ukázalo se jako nemožné přimět Radu a Komisi, aby souhlasily s množstevními cíli pro předcházení vzniku odpadů v této směrnici, částečně z důvodu chybějících údajů, které jsou nezbytné pro tyto cíle, avšak Parlament svými pozměňovacími návrhy vytvořil hybnou sílu pro budoucí politiku, jež může obsahovat cíle v oblasti předcházení vzniku odpadů.
Nový článek proto představuje významný úspěch.
Je něčím, na čem budou moci naši nástupci stavět.
Nemůžeme v této směrnici udělat vše, ale musíme věci předat našim nástupcům v dalším desetiletí.
Zatřetí jsme poprvé pevně zakotvili známou hierarchii odpadu do práva EU.
Hovořili jsme o ní roky, ale pokud se podíváte na právo EU, není v něm obsažena.
Brzy tomu však tak bude a my můžeme oslavovat malé vítězství, neboť jsme přiměli Radu, aby souhlasila, že se bude hierarchie uplatňovat "jako prvořadý příkaz" při předcházení vzniku odpadů a v právních předpisech o nakládání s odpady.
Začtvrté jsme zajistili dohodu o větším důrazu na nakládání s nebezpečnými odpady, jak si několik kolegů přálo.
Zapáté jsme rovněž zajistili, že bude nadále upřednostňována regenerace odpadních olejů - ačkoli neexistovala podpora pro politiku, o které vím, že pro ni byli někteří kolegové, jež by regeneraci učinila povinnou ve všech členských státech.
Zajistili jsme podporu Rady pro pozměňovací návrh paní Hennicot-Schoepgesové a kolegů, jehož cílem je usnadnit malým a středním podnikům používání seznamu odpadů, a rovněž se nám dostalo podpory pro nový článek o bioodpadu.
Závěrem směrnice upřesňuje kritéria energetické účinnosti spalování, přičemž využití energie se klasifikuje jako proces náhrady, a nikoli jako likvidace.
Jedná se o nejlepší možnou dohodu.
Kdo se domnívá, že bychom mohli dospět k lepšímu řešení v dohodovacím řízení, klamal by sám sebe.
Použijeme-li slavný výrok Jacka Nicholsona, "je to nejlepší možné řešení".
Paní předsedající, dámy a pánové, dovolte mi nejprve poděkovat a poblahopřát zpravodajce, paní Jacksonové, k jejímu znamenitému příspěvku k revizi rámcové směrnice o odpadech a stínovým zpravodajům a Výboru pro životní prostředí, veřejné zdraví a bezpečnost potravin k jejich pozitivnímu a konstruktivnímu příspěvku.
S touto směrnicí Společenství podniká první zásadní krok směrem k vytvoření recyklační společnosti.
Směrnice zavádí moderní přístup k nakládání s odpady, neboť s nimi zachází jako s využitelnou surovinou, a poskytuje jasnější definice, zjednodušenou regulaci a nové, ambiciózní cíle.
Díky začlenění ustanovení směrnic o nebezpečném odpadu a odpadních olejích tato směrnice přispívá k širšímu úsilí v oblasti zlepšování právních předpisů a zjednodušování acquis communautaire.
Dalším krokem bude pochopitelně úspěšné provádění.
Značné úsilí a vytrvalost Parlamentu byly odměněny.
Nebylo snadné přesvědčit členské státy, aby tyto nové cíle v oblasti recyklace přijaly a aby souhlasily s cíli, které se týkají předcházení vzniku odpadů.
Nicméně toho bylo plně dosaženo.
Byly vyjádřeny určité pochybnosti, pokud jde o to, zda budou tyto cíle členskými státy provedeny.
Rád bych zdůraznil, že při současné formulaci kvantitativních cílů má Komise možnost a politickou vůli žalovat členské státy u Soudního dvora Evropských společenství, pokud nepřijmou opatření, která jsou zásadní pro dosažení cílů v oblasti recyklace.
Parlament do znění směrnice začlenil mnoho dalších významných bodů.
Mezi ně patří hierarchie pěti kategorií odpadu, nová ustanovení o odděleném sběru bioodpadu a nebezpečného odpadu a mnoho užitečných vyjasnění.
Tyto body obohacují původní návrh Komise a vylepšují znění směrnice tak, aby se stala ambiciózním legislativním nástrojem pro budoucí generace.
Skutečnost, že bylo možné dosáhnout dohody v druhém čtení, je samozřejmě zvláště uspokojující.
Rád bych znovu zdůraznil konstruktivní úlohu Evropského parlamentu v tomto procesu.
Tato směrnice vytváří nový rámec pro nakládání s odpady a zajišťuje solidní financování pro další iniciativy politiky Společenství.
Evropská komise je ochotna podpořit kompromisní balíček, aby bylo dosaženo dohody v druhém čtení.
jménem skupiny PPE-DE. - Paní předsedající, Caroline Jacksonová se odvolala na citát, tuším že od Jacka Nicholsona.
Vím o její zdatnosti a domnívám se, že by to mohl být citát od Jacka Nicklause, avšak není pochyb o tom, že by oba použili citát podobného charakteru: "To je nejlepší možné řešení".
Je to velká poklona naší zpravodajce a já ji za naši skupinu zdravím.
Je nezbytné, abychom ji podpořili a začali jednat.
Situace není tak dobrá, jak jsme si mohli představovat zpočátku.
Dosáhli jsme však obrovského pokroku.
Pane komisaři, je na Vás, abyste zajistil, že bude směrnice provedena, a abyste předložil následná ustanovení o prevenci se svým cílem pro rok 2014.
Vím, že uvedete proces do pohybu, což je rovněž důležité.
Je to důležité, neboť za mého působení v tomto Parlamentu byla předložena velká spousta návrhů v oblasti odpadů: Zabývali jsme se automobily, elektrickým a elektronickým vybavením, bateriemi, obaly atd. Odpad však pokračuje v růstu, roste rychleji než naše hospodářství.
Nejrychleji narůstá v některých oblastech, jako je oblast komunálního odpadu, a proto musíme podniknout příslušné kroky.
Moje země představuje jeden z nejsmutnějších příkladů, pokud jde o odpad.
Vzdáváme hold Nizozemsku, které je největším příkladem.
Všichni však máme co dohánět.
Všichni potřebujeme více recyklovat, abychom splnili podmínky hierarchie: Musíme splnit cíle v oblasti recyklace a prevence atd. Domnívám se, že toto je opatření, které nás alespoň vyšle na lepší cestu, než jsme ukázali v minulosti s naším hospodářstvím a našimi politikami bohatými na odpad.
jménem skupiny PSE. - (IT) Paní předsedající, dámy a pánové, vzhledem k tomu, že paní Jacksonová a komisař Dimas podali úplné vysvětlení hlavních prvků tohoto kompromisu, který také podporuji, mám snadnější úkol.
Dovolte mi proto vyjádřit některé navýsost politické úvahy.
Jsem vyjednavač a vždy zvažuji, zda je či není odůvodněný kompromis, kterého bylo dosaženo.
Proto čtu texty znovu se svěží myslí po noci strávené vyjednáváním.
Jen bůh ví, proč jednání musí vždy končit v noci.
Má snad dohoda dosažená v dopoledních hodinách nižší hodnotu?
I v této době se vyskytují náměty k zamyšlení.
Zcela upřímně - a říkám to našim kolegům ze skupiny Zelených a GUE, jakož i Karl-Heinzovi Florenzovi, který jak vidím znovu předložil pozměňovací návrh Výboru pro životní prostředí, jenž nese můj podpis a jenž tudíž nemohu nepodpořit - zcela upřímně, pokud se podívám jak na kompromis, tak na texty Výboru pro životní prostředí, dosáhli jsme - a hlavní zásluha je na Vaší straně, paní Jacksonová - skutečně ohromujícího výsledku.
Jsme si vědomi toho, že v návrhu Komise a následně ve společném postoji nebyla žádná zmínka o recyklaci? Žádná kromě bodu odůvodnění, který zmínil recyklační společnost, aniž by zacházel do dalších podrobností.
Nebylo tam nic!
Nyní máme přesné cíle; máme stanoven přezkum v roce 2014, kdy by mohly být začleněny další materiály, které v současnosti začleněny nejsou; s jistotou víme - neboť to komisař Dimas právě potvrdil - že lze učinit právní kroky proti státům, které neprovedou opatření plánovaná pro dosažení těchto cílů.
To se mi jeví jako velmi důležitá skutečnost.
Je také velmi důležité, aby byl konečně zahájen politický a právní postup s cílem přimět státy k vytvoření skutečných plánů pro předcházení vzniku odpadů a aby byla do evropského práva konečně začleněna právně závazná hierarchie zpracování odpadu, která je šetrná k životnímu prostředí a která nebude z odpadu dále dělat pouze problém, ale zdroj.
Proto se upřímně a s vědomím plné odpovědnosti domnívám, že odmítnutí tohoto kompromisu a směřování k riskantnímu dohodovacímu řízení by nebylo v zájmu evropských občanů, ale učinilo by z dosažení těchto cílů, které jsou zde stanoveny jasně a zcela nesporně, určitý druh ruské rulety.
jménem skupiny ALDE. - Paní předsedající, s tímto textem doufáme v obrat trendu produkce většího množství odpadu, než recyklujeme.
Je to výsledek několika let diskusí a zohlednění reality dvou hlavních skupin členských států, pokud jde o systémy nakládání s odpady: recyklačními státy a skládkujícími státy.
Na dosažený kompromis je nutné pohlížet v tomto světle.
Poprvé byla prevenci a recyklaci dána ve směrnici ústřední úloha.
Kromě toho text zahrnuje dynamiku nezbytnou pro přizpůsobení vyšších cílů, jakož i cílů pro nové odpadové toky.
Jedná se o pečlivě vyvážený kompromis: dosažitelný a realistický.
Pozměňovací návrhy: Nedomníváme se, že by ve svém celku ohrožovaly obecnou shodu.
S ohledem na vedlejší produkty - článek v hlavní části směrnice a článek o odpadu, který přestává být odpadem - se většina kritiků obává falešného využití.
Vzhledem k tomu, že v této otázce neexistuje mezinárodní shoda, je nebezpečí reálné.
Je proto nutné vyjasnit, že Komise použije pokyny z února 2007, aby tomuto bylo zabráněno.
Velmi bych ocenila, pokud by nás dnes pan Dimas ujistil, že látka či předmět budou odeslány jako vedlejší produkt mimo Společenství pouze tehdy, pokud budou ve Společenství splněny podmínky čl. 4 odst.
Stejné závěry platí v případě odpadů, které přestávají být odpady.
Když určitý odpad přestává být odpadem, mohou být látka či předmět z toho vzešlé odeslány mimo Společenství, pouze pokud jsou ve Společenství splněny podmínky článku 5.
Pro mnoho poslanců Evropského parlamentu by bylo snazší hlasovat pro kompromis.
Na závěr bych ráda mnohokrát poděkovala zpravodajce a stínovým zpravodajům za přínosnou spolupráci ve prospěch evropských občanů.
jménem skupiny Verts/ALE. - Paní předsedající, ráda bych také poděkovala paní Jacksonové.
Mohli jsme skončit bez dosažení dohody o dani, avšak myslím si, že není pochyb o tom, že po celou dobu rozpravy fungovala výborná spolupráce.
Dnes nejsme spokojeni - přála bych si, aby tomu tak bylo - a chtěla bych uvést několik důvodů, proč nejsme s kompromisem spokojeni.
Podpořili jsme 30 kompromisních pozměňovacích návrhů a předložili další, abychom se pokusili posílit kompromis v oblastech nebezpečného odpadu, odpadu, který přestává být odpadem, vedlejších produktů a odděleného sběru bioodpadu.
Avšak od samého počátku byly pro nás hlavní otázky přijetí závazných cílů v oblasti snižování produkce a recyklace odpadů a nesouhlas se změnou klasifikace spalování jako využití energie.
Konečný kompromis nemá právně závazný cíl pro snížení produkce odpadů.
Studie o předcházení vzniku odpadů není alternativou ke stabilizačním opatřením; trvalý růst produkce odpadů je neudržitelný a bez tohoto opatření bude i nadále pokračovat.
Ačkoli byly cíle v oblasti recyklace a opakovaného použití stanoveny na 50 % a 70 % a členské státy jsou právně zavázány provést opatření k dosažení těchto cílů, nejsou cíle samotné závazné.
Oceňuji vysvětlení, které nám podal pan Dimas, avšak proč došlo k takové diskusi o tomto znění?
Důvodem bylo zabránit závaznosti těchto cílů.
Zpracovatelský a průmyslový odpad, které mají obrovský potenciál pro opětovné využívání a recyklaci, byly společně vypuštěny.
Spalování nelze považovat za nakládání s odpady na stejné úrovni, jako jsou recyklace a opakované použití; přiláká to pouze další investice do spaloven a přímo ohrozí hierarchii odpadu.
Bude-li přijat slabý kompromis, promeškáme příležitost pro zajištění skutečné akce EU a vůdčí úlohy v oblasti odpadové politiky ve chvíli, kdy to tak zoufale potřebujeme.
jménem skupiny GUE/NGL. - (GA) Paní předsedající, ráda bych poděkovala paní Jacksonové za její práci.
Dobře se nám spolupracovalo na některých zlepšeních původního návrhu Komise, ačkoli se neshodneme na všem.
Mnoho občanů v celé Unii se bude obávat, že návrh opětovně uzná spalovny za formu využití, pokud splní určitá kritéria účinnosti.
Naše stanovisko zůstává odmítavé vůči opětovnému uznání spalování a předložili jsme pozměňovací návrhy, aby toto bylo vypuštěno.
Pokud jde o recyklaci, stanoví posledně navrhovaná dohoda cíle, jejichž vymáhání může být velmi obtížné, vzhledem k vágnosti znění, které stanoví, že "členské státy přijmou opatření nezbytná pro splnění cílů v oblasti recyklace".
Dobrá legislativa vyžaduje, abychom byli přesnější v našem vyjádření cílů a abychom nenechávali výklad Soudnímu dvoru Evropských společenství.
Proto chceme bránit a zachovat znění v podobě přijaté výborem.
Návrhy na předcházení vzniku odpadů byly oslabeny do té míry, že nebudou schopny dostatečně přispět nebo jednoznačně pomoci členským státům při stabilizaci a snižování jejich produkce odpadu.
Slabinou týkající se odkazu na cíle v oblasti prevence je, že iniciativa a ukazatele harmonizované prevence dosud nejsou v právních předpisech zahrnuty.
Proto se můžeme podepsat pod určitou část práce, kterou jsme společně vykonali.
Vzhledem k jejím dalším částem se však domníváme, že musíme předložit pozměňovací návrhy.
Ještě jednou bych chtěla poděkovat paní Jacksonové za otevřený a vstřícný způsob komunikace se stínovými zpravodaji.
(Potlesk)
jménem skupiny IND/DEM. - (NL) Paní předsedající, Výbor pro životní prostředí, veřejné zdraví a bezpečnost potravin vypracoval velmi dobrou zprávu jakožto doporučení pro druhé čtení.
Mám na mysli zejména výsadní místo přiznané hierarchii odpadu, odstranění kategorie vedlejších produktů, pečlivému zacházení s koncepcí odpadů, které přestávají být odpady, pravidlům ochrany, pokud jde o nebezpečný odpad, a cílům prevence, opakovaného používání a recyklace.
Jediným negativním aspektem zprávy Výboru pro životní prostředí je pozměňovací návrh na podporu spalování odpadu, ve kterém se na toto spalování pohlíží jako na účinné využití, pokud bude využito dostatečné množství energie.
Ve výsledku jednání dosaženém po dvou měsících nezůstalo z doporučení Výboru pro životní prostředí mnoho, a to nikoli kvůli zpravodajce, ale kvůli nekompromisnímu postoji Rady.
Článek o vedlejších produktech nebyl změněn a členské státy mohou rozhodnout ze svého vlastního podnětu, kdy odpad přestává být odpadem, s veškerým narušením hospodářské soutěže, které to znamená.
Kromě toho nebyly stanoveny žádné cíle v oblasti prevence a cíle v oblasti opakovaného použití a recyklace jsou značně oslabeny.
Z těchto důvodů jsem nepodpořila kompromisní balíček.
Nicméně stále doufám, že na zítřejším hlasování schválíme lepší části zprávy Výboru pro životní prostředí.
Odkazuji zejména na pozměňovací návrhy skupiny GUE/NGL a Zelených.
Životní prostředí si zaslouží, abychom prošli dalším mediačním řízením za tímto účelem, ve kterém skutečně přimějeme Radu, aby provedla nezbytná zlepšení.
Pokud budeme jako Parlament přesvědčiví, mělo by být pod vedením paní Jacksonové možné udělat víc, než je tomu v současnosti.
Rád bych poděkoval paní Jacksonové a dalším stínovým zpravodajům za jejich výbornou spolupráci a doufám, že se zítra dočkáme úspěšného výsledku hlasování.
(IT) Paní předsedající, dámy a pánové, vítám a podporuji všechny pozměňovací návrhy, jejichž smyslem je zavést cíle, které jsou nezbytné pro prevenci ve snaze zlepšit recyklaci.
Přirozeně také podporuji důraz na jasně definovanou a jasně strukturovanou hierarchii odpadu.
Je také nezbytné, aby bylo možné čerpat z platných a srovnatelných statistických údajů, má-li být dosaženo dalšího pokroku, pokud jde o předcházení vzniku průmyslového odpadu i o jeho recyklaci.
Dámy a pánové, domnívám se, že my v Parlamentu musíme neochvějně podporovat uplatňování zásady hierarchie jakožto obecného pravidla, a ne jakožto hlavní zásady, jak to upřednostňuje Rada.
Směrnice musí podrobně vysvětlit kritéria, která se použijí pro veškeré odchylky, jež podle mého názoru musí být v případě nutnosti řádně a jednoznačně vymezeny tak, aby nebylo pochyb o tom, co je považováno za využití a co za odstranění odpadu.
Souhlasím se zpravodajkou, že energie z elektráren vyrábějících energii z odpadu může hrát významnou úlohu při nakládání se zbytkovým odpadem a že nyní v tomto ohledu čelíme důležité volbě s ohledem na závislost Evropské unie na nejistých dovozech energie z tolika jiných částí světa.
Na závěr bych podotkla, že rovněž vítám pozměňovací návrhy týkající se regenerace odpadních olejů, jež byly původně vyňaty.
(DE) Paní předsedající, pane komisaři, rád bych paní Caroline Jacksonové sdělil, že nejsem spokojen s kompromisem, ale že to není způsobeno žádným nedostatkem v jejích vyjednávacích dovednostech.
Při této příležitosti musím říci panu Stavrosi Dimasovi, že má nespokojenost se pro změnu týká Komise.
V případě letadel, průmyslu a motorových vozidel je Komise velmi přísná, bojuje o každý ušetřený gram emisí CO2 a to je správné.
Pokud jde o politiku nakládání s odpady, není však situace ohledně CO2 vůbec srovnatelná.
Důkazem je potenciál snížení emisí CO2 o 100 milionů tun.
To je jedinečná příležitost, která však byla v tomto dokumentu promrhána.
Druhým důvodem mého zklamání je, že jsme se stali určitým druhem betonárky.
Spojujeme dohromady to, co je v Evropě rozdílné, místo abychom směřovali k harmonizaci.
Ačkoli stanovíme cíle, nejsou závazné.
V příštích 20 letech nedosáhneme v Evropě žádných skutečných harmonizovaných cílů.
To mi na této zprávě vadí.
Dvacet let je téměř polovina generace.
Měli jsme být mnohem inovativnější, což jsme také mohli.
Domnívám se, pane komisaři, že existuje pouze jeden velký problém, konkrétně článek 14.
Byl bych potěšen, pokud byste mohl o tomto ustanovení sdělit více.
Ve federálním státě by se mohlo stát velmi složitou záležitostí.
Jedná se o otázku nakládání se směsným a nesměsným odpadem a způsobu jejího řešení v souladu se zásadou soběstačnosti.
Naléhavě Vás žádám o opětovné vyjádření k této věci ve Vašem závěrečném vysvětlení.
V současnosti samozřejmě někdo tvrdí, že bychom měli zajistit velkou většinu, avšak nebudou-li tyto otázky vyřešeny, budou mít některé z velkých zemí nepochybně se svou volbou potíže.
Uvažte prosím, že nemáme pouze zítřejší čtení; máme také čtení třetí a 64 pozměňovacích návrhů na stole je poměrně hodně pro dohodovací řízení.
Pokud tedy, pane komisaři, vysvětlíte jednu nebo dvě věci z těchto nevyřešených otázek, dovedu si představit, že bychom mohli dosáhnout úspěšného výsledku.
Paní předsedající, v Evropě v současné době recyklujeme pouze 27 % svého odpadu a téměř polovina tohoto odpadu končí na skládkách.
Z toho vyplývá, že musíme zásadně změnit své nakládání s odpady.
Jako nejdůležitější bod bychom měli podpořit předcházení vzniku odpadu, posílit opakované využití a recyklaci a minimalizovat množství skládkového odpadu.
Vítám proto skutečnost, že hierarchie odpadu zůstala po určité diskusi v novém znění kompromisu.
Pokud jde o prevenci - hlavní cíl právního předpisu - postrádám v posledním znění cíle v oblasti stabilizace odpadu, avšak tyto cíle jsme schválili již v prvním čtení.
Ve starých členských státech se vyprodukuje téměř dvojnásobek domovního odpadu na osobu - 570 kg za rok - ve srovnání s novými členskými státy - 300 až 350 kg za rok.
Bohaté státy by tedy měly začít se snižováním produkce odpadu jako první.
Množství vyprodukovaného odpadu se v evropském měřítku zvyšuje.
Proto programy prevence v té podobě, v jaké jsou navrženy v kompromisu, nestačí: Musíme stanovit závazné cíle k zastavení rostoucí produkce odpadu Proto zvažuji podporu pozměňovacího návrhu 48, který opětovně zavádí cíl v oblasti stabilizace odpadu.
Vítám závazné cíle v oblasti opakovaného využití a recyklace odpadu, avšak obávám se, že nové znění, které stanoví, že členské státy "přijmou nezbytná opatření", není pro splnění cílů dostatečné.
Potřebujeme konkrétní, vynutitelné a závazné cíle, a to jak pro odpad z domácností, tak pro průmyslový odpad.
Proto navrhuji podpořit pozměňovací návrh 82, aby bylo zajištěno vymáhání cílů v oblasti recyklace.
Po přednesení těchto vyjádření vítám zprávu a práci paní Jacksonové, mého přítele Guida Sacconiho a dalších.
Paní předsedající, zpravodajka tvrdí, že tato dohoda je nejlepší možná, a já oceňuji, čeho tato zpravodajka dosáhla.
Ve tři hodiny ráno je potřeba učinit pokrok v průběhu dohodovací schůze, kterého nebylo možné dosáhnout v jinou dobu během procesu vyjednávání.
Všichni uznáváme, že velikost hromady odpadu je nutné snížit.
Jeden britský supermarket nedávno oznámil, že má do roku 2012 v úmyslu snížit používání obalů o 25 % a používání nákupních tašek o 33 %.
Chce zajistit přeměnu potravinového odpadu na energii procesem anaerobního trávení.
Má v úmyslu omezit množství materiálů používaných pro balení pouze na čtyři, jejichž recyklace či kompostování je snadné a chce na veškeré obaly vytisknout jednoduché symboly, aby zákazníci mohli co nejsnadněji recyklovat nebo kompostovat svůj odpad.
To všechno je nyní věcí politické vůle.
Snížení množství odpadu je věcí politické vůle a tato vůle může být posílena právem Evropské unie.
Domnívám se, že můžeme přimět Radu alespoň k tomu, že posune datum pro zveřejnění návrhů na snížení množství odpadu z roku 2014 o několik let dříve.
Parlament si vedl dobře.
Možná si mohl vést lépe.
- (DE) Paní předsedající, dámy a pánové, tento návrh je zklamáním.
Rovná se téměř nenaplnění potřeby většího úsilí o řešení problému změny klimatu a uchování zdrojů.
Víme, že Evropská agentura pro životní prostředí předpověděla 50% zvýšení množství odpadu do roku 2020.
V tomto ohledu představuje skutečnost, že nebyly předepsány závazné úrovně pro stabilizaci nebo závazné cíle v oblasti recyklace neúspěch a ústupek nátlaku členských států.
Nástroj, který byl potřebný, byl bezesporu rozmělněn v reakci na tento nátlak.
Je rovněž zklamáním, že se ze spalování odpadu stále více stává "ultima ratio" na úkor snižování odpadů.
Tyto kvóty pro recyklaci a stabilizace množství odpadu by sloužily právě k odstranění této nerovnováhy.
Doufám, že schválením pozměňovacích návrhů stále můžeme dosáhnout určitých zlepšení tohoto návrhu a skutečně udělat vše potřebné, zejména formulovat druh ambiciózní politiky v oblasti nakládání s odpady, kterou potřebujeme v Evropské unii.
(IT) Paní předsedající, dámy a pánové, lituji ale musím zkritizovat některé z dosažených kompromisů, neboť v některých případech mohou ohrozit to, co Parlament velmi správně odsouhlasil v prvním čtení.
Lituji rovněž, že tyto změny k horšímu byly uloženy Radou a jsou chybné a nebezpečné.
Říkám to z pozice člověka, který žije v Itálii.
V tomto případě Itálie bohužel představuje špatný příklad nakládání s odpady, neboť nedodržuje literu a ducha evropského práva, podle kterého byla na určitou dobu sjednocena účinná hierarchie, sahající od snižování až po recyklaci.
Tato hierarchie musí být posílena množstevními a jistými cíli - pokud jde o snížení a recyklaci - rovněž pokud jde o průmyslový odpad, a nikoli oslabena, jak se to do jisté míry stalo tím, že byl vynechán rozsah politik likvidace, což ohrožuje její filozofii.
Itálie například v minulých letech vynaložila miliardy eur na pobídky pro spalování odpadu s výsledky, které jsou všem zřejmé a na které nelze v žádném případě pohlížet jako na pozitivní.
Paní předsedající, v Evropě bojuje každý členský stát s rychle rostoucími cenami energie.
Proto je myslím pohlížení na odpad jako na potenciálně významné palivo jednak smysluplné a jednak nezbytné.
Jedná se jistě o oboustranně výhodnou situaci - dojde k vyřešení problému obrovských skladišť odpadu a k vytvoření alternativního zdroje dodávek energie, zejména pokud čelíme energetické krizi a zvyšování závislosti na nejistých zahraničních dodávkách ropy.
Nerozumím proto něčí zdrženlivosti vůči zjevné výhodě podpory energie z odpadu.
Obávám se, že někteří kolegové si cenní svá dogmata v oblasti recyklace a boje proti spalování, že by obětovali příležitost získávat teplo a elektřinu z odpadu.
Musím říci, že v tomto ohledu se domnívám, že se hluboce mýlí.
V souvislosti s tím bych mohl říci, že jsem silným zastáncem maximalizace definice "využití" v rámci směrnice, která by měla nesporně jasně stanovit, že energie z odpadu je využitím odpadu, nikoli jeho likvidací.
Měli bychom to uplatnit zejména na naše zemědělské odvětví, kde existuje v tomto ohledu mnoho příležitostí.
(FR) Paní předsedající, nejprve bych chtěla vřele poděkovat naší zpravodajce, paní Caroline Jacksonové, za pozoruhodnou práci, kterou odvedla a jež odráží úroveň její odbornosti v citlivé otázce nakládání s odpady.
Blahopřeji jí rovněž k tomu, že v průběhu celého vyjednávání tak pozorně naslouchala, díky čemuž jsme dosáhli tohoto obtížného kompromisu s Radou a Komisí.
Máme novou směrnici, která usiluje o vyjasnění řady otázek.
Vítáme nakládání s odpady, hierarchii odpadu a ambiciózní cíle v oblasti recyklace stanovené pro členské státy, totiž snížení množství odpadu z domácností o 50 % do roku 2020. Nakládání s odpady musí být založeno na prevenci, opakovaném použití, recyklaci, využití a konečně na likvidaci a tato hierarchie musí být hlavní zásadou.
Je rovněž důležité, aby spalovny podléhaly kritériím energetické účinnosti stanoveným v textu, samozřejmě za předpokladu, že je spalování využíváno, pouze pokud není proveditelná žádná jiná metoda.
Z těchto důvodů považuji za velmi pozitivní, že text také stanoví velmi přísné kontroly nebezpečného odpadu a přísnější opatření, pokud jde o sledovatelnost.
Jedná se samozřejmě o kompromis a byli bychom si přáli jít mnohem dál v určitých bodech, jako je například začlenění environmentálních kritérií do definice využití a stanovení přísnějších podmínek odchylky od statusu odpadu; dále je zde problém vedlejších produktů, jejichž definice představuje určité problémy.
Musíme nicméně tento kompromis absolutně podpořit, neboť víme, že bylo obtížné jej dosáhnout a že pokud chceme přistoupit k dohodovacímu řízení, riskovali bychom porážku a velké zpoždění.
Musíme si uvědomit, že vzhledem k tomu, že naše evropská politika v oblasti odpadu byla do této chvíle selháním, je zdaleka výhodnější přijmout řešení, které se zdá být rozumné, a Evropská komise musí být velmi ostražitá při zajišťování řádného provádění této směrnice.
Uvidíme, zda budeme moci za několik málo let postoupit dále.
(FR) Paní předsedající, pane komisaři, dámy a pánové, nejsem spokojena ani s formou, ani s obsahem tohoto kompromisu.
Pokud jde o formu, domnívám se, že nemůžeme dělat naši práci pořádně, když po dvouleté práci na návrhu textu vidíme, že se konečná rozhodnutí - která jsou více než jen úpravami - přijímají v tichosti a dalece překračují to, co bylo přijato Výborem pro životní prostředí a na stolech poslanců končí pouze několik hodin před hlasováním.
Pokud jde o obsah, je tento kompromis opisem, který neposkytuje jasnou definici využití, nesnaží se již o stabilizaci množství odpadu, nadále již nestanoví ambiciózní cíle v oblasti recyklace a bohužel odráží neschopnost Komise a Rady promítnout vysoce ambiciózní prohlášení učiněná na evropské a mezinárodní úrovni do skutečných opatření.
Ne, nejsem spokojena, a vlastně jsem znepokojena naší politickou neschopností přijmout skutečná opatření v oblasti životního prostředí nebo opatření pro zlepšení našeho zdraví, což je také důvodem, proč jsem hlasovala proti tomuto textu.
(FR) Paní předsedající, pane komisaři, dámy a pánové, nejprve chci ocenit práci vykonanou naší zpravodajkou, paní Caroline Jacksonovou, a Mojkou Drčar Murkovou, zpravodajkou za naší skupinu ALDE.
S otázkou nebezpečného odpadu vyvstávají zásadní problémy vysledovatelnosti, nerozmělňování nebo homogenního uchovávání informací o pohybu odpadu po dlouhou dobu, tj. pět let pro všechny části řetězce; veškeré tyto otázky však byly řešeny spíše okrajově.
To je více než politováníhodné, s ohledem na zdraví a životní prostředí.
Nanejvýš zklamaná jsem v otázce vedlejších produktů.
Nejsem proti koncepci vedlejších produktů: Naopak, uznávám jejich význam; mám však dojem, že definice uvedená ve společném postoji Rady neposkytuje dostatečné záruky a že nakonec může v důsledku potenciálních zneužití zničit celou koncepci.
Další otázky, jako je status odpadu, který přestává být odpadem, a využití odpadu byly podle mého soudu obětovány ve jménu dosažení dohody ve druhém čtení.
(DE) Paní předsedající, pane komisaři, paní Jacksonová, předložíme pozměňovací návrh za různé strany, který získal většinovou podporu v této sněmovně v prvním čtení.
Zabývá se tímto problémem: Ve velkém počtu zemí EU jsou nezpracované nesterilizované zbytky potravin opakovaně zkrmovány nebo ukládány na divokých skládkách.
Takové chování trvale představuje riziko nemocí, jako je slintavka a kulhavka.
Je proto nezbytné zajistit, aby byl potravinový odpad sterilizován a bezpečně zlikvidován schválenými podniky, které využívají vhodné metody.
Členské státy by měly být oprávněny povolit jeho používání v krmivu pro prasata, pouze pokud byl sterilizován po dobu 20 minut při teplotě 133°C a tlaku 3 bary a pokud jsou zcela splněny veškeré další požadavky nařízení č. 1774/2002.
Pevně věřím, že pokud Parlament tento pozměňovací návrh přijme, začlení Rada toto pravidlo do kompromisu.
(IT) Paní předsedající, dámy a pánové, kompromis, kterého bylo dosaženo, je krokem zpět v porovnání se zněním schváleným Výborem pro životní prostředí.
Původní znění stanovilo, že by měla být produkce odpadu od roku 2012 snížena na úroveň roku 2009, přičemž by měla být zavedena skutečná politika prevence s časově rozvrženými opatřeními.
Tento cíl byl v kompromisu zrušen a vše v něm zůstalo vyjádřeno vágně.
Výbor pro životní prostředí stanovil minimální cíle pro recyklaci domovního a průmyslového odpadu, jež mají být splněny do určených - byť vzdálených - lhůt.
Tyto cíle byly také rozmělněny, neboť byly omezeny pouze na některé druhy materiálu a průmyslový odpad z nich byl vyloučen.
Dalším negativním aspektem je povýšení spaloven dosahujících určité účinnosti ze zařízení na likvidaci odpadu na zařízení na využití odpadu.
Zdá se, že tato směrnice vyhověla přání silné lobby.
Výsledek irského referenda ukázal, že jste buď na straně občanů a jejich starostí, nebo riskujete zamítnutí evropské myšlenky a paralýzu procesu integrace.
Parlament se musí věnovat tisícům e-mailů od evropských občanů vyzývajících k větším závazkům a závazným cílům; pokud tak činit nebude, riskuje ztrátu další velké příležitosti zvýšit důvěryhodnost evropských institucí.
(HU) Velice děkuji, paní předsedající.
Vítám kompromisní balíček, avšak zároveň bych rád zdůraznil, že se jedná spíše o křehký kompromis.
Je proto životně důležité, aby se každý členský stát choval odpovědně a nehledal mezery, které možná v právních předpisech zůstaly.
V současné době tvoří v Maďarsku tříděný odpad 2 % celkového množství odpadu.
Podle mého názoru k tomu lze pouze vyjádřit naději, že dopad směrnice nakonec pomůže posunout situaci směrem k vyšším hodnotám.
Ve východní polovině Evropy se investice do nakládání s odpady v posledních letech zvýšily, ve velké míře díky financování z nástroje předvstupních strukturálních politik (ISPA) a z Fondu soudržnosti.
Výstavba skládek byla hlavní činností, ale ve velkém počtu obcí byly zahájeny programy na třídění odpadu, včetně opatření zaměřených na tříděný sběr organického odpadu v některých případech.
Na druhou stranu vůbec nedošlo k pokroku, pokud jde o skutečná opatření a investice, jejichž cílem je snížení odpadu, a zvláštní průmysl na výrobu recyklovatelných materiálů se musí teprve rozvinout.
Povaha hlavních směrů stanovených Evropskou unií bude proto klíčová, a to nejen pro Maďarsko.
Podle statistiky by každé společenství mohlo v zásadě dosáhnout 50% snížení vyprodukovaného odpadu, jakmile zavede recyklaci suchého odpadu a tříděný sběr organického odpadu dům od domu.
Při stanovování nových povinností však musíme rovněž zvážit jejich vymahatelnost a spojené náklady.
Mohou být například dodatečné investice realizovány ve stejných oblastech jako projekty ISPA?
Mohou být původní smlouvy změněny?
Pokud ne, pak je pouze malý rozdíl v tom, zda existuje poptávka po rozšíření třídění odpadu nebo zda jsou zavedeny právní předpisy na snížení množství odpadu, který končí na skládkách; na základě dvacetiletých smluv musí být sebraný odpad odvezen na vybudovanou skládku.
Kromě schválení této směrnice proto nesmíme oddalovat vypracování potenciálních způsobů změny stávajících smluv.
Blahopřeji zpravodajce k její výtečné práci.
Velice vám děkuji.
(DE) Paní předsedající, domnívám se, že můžeme poblahopřát paní zpravodajce.
Určitě se jí s Radou podařilo dosáhnout přijatelného výsledku.
Zejména bych rád zdůraznil začlenění hierarchie odpadu.
Existují však překážky, které jsou opravdu nepochopitelné a které byly do tohoto dokumentu vloženy Radou.
První z těchto překážek se týká vedlejších produktů živočišného původu.
Ve výboru jsme rozhodli o vypuštění vedlejších produktů živočišného původu z této rámcové směrnice o odpadech.
Rada nyní udělala to, že zavedla určitý druh byrokratické překážky, která zemědělce žene na barikády.
Stanovila, že se kejda přeměněná na bioplyn náhle stane odpadem.
Víte, co to znamená?
Znamená to, že zemědělci budou potřebovat licenci pro nakládání s odpadem a budou muset určit přesné množství a druh odpadu, který má být zpracován, a místo zpracování.
Nařízení o vedlejších produktech živočišného původu výslovně stanoví, že se na kejdu vztahují výjimky.
Nyní by proto bylo pro zemědělce jednodušší rozvézt kejdu na pole, než ji zpracovávat na bioplyn.
Jinými slovy, vytváříme byrokratické překážky postupu, který se vlastně snažíme podpořit.
Druhý bod se týká odpadního oleje.
Směrnice o odpadních olejích - která, jak víte, má být nyní zrušena - stanoví, že odpadní oleje musí být zpracovávány a regenerovány.
Podle této směrnice jsou zpracovávána velká množství.
Samozřejmě již bylo stanoveno, že odpadní oleje je nutno zpracovávat v případech, že jejich regenerace není hospodářsky schůdná nebo technicky proveditelná.
Nyní bylo stanoveno, že rozhodnutí náleží členským státům.
Jsme tedy Evropská unie, nebo jsem se vrátili ke shromáždění členských států?
Skutečností je, že docela zjevně opět rozbíjíme trh.
Považuji to za velmi znepokojivé.
Rád bych přešel k otázce vyšší soběstačnosti.
Místní orgány nyní stanovují, kdo může co likvidovat a kdy.
Není potřeba říkat, že byl vyvinut velký nátlak ze strany místních orgánů s volnou spalovací kapacitou.
To je však chybná cesta.
To není alternativa a toto rozšíření způsobuje, že tržní hospodářství směřuje k úplnému zastavení v oblasti nakládání s odpady.
(NL) Paní předsedající, myslím, že je jasné, že je tento kompromis pro evropské právo životního prostředí důležitým krokem kupředu.
Nicméně nejsem s kompromisem zcela spokojena.
Proč?
Můj vlastní region, Flandry, stejně jako například Nizozemsko, má nejlepší politiku v oblasti odpadu a je vynikající v třídění a recyklaci, a tudíž považujeme navrhované cíle, pokud jde o recyklaci a prevenci, za zcela nepřiměřené.
Skutečně nás nijak nemotivují ke zlepšení v budoucnosti.
Nejsme rovněž zcela spokojeni s možností, aby spalovny odpadu z domácností byly podle schématu energetické účinnosti považovány za účinné využití, což by podle našeho názoru mohlo v praxi vést k velkému nedorozumění.
Jsem si nicméně jista, že celkový výsledek je nutné považovat za velmi pozitivní, a proto chci upřímně poděkovat paní Jacksonové za její obrovský přínos.
Měli bychom kompromis podpořit.
(HU) Paní předsedající, rámcová směrnice o odpadech ve své stávající podobě bohužel ohrožuje rozšiřování využívání bioplynu.
Zcela souhlasím s naším kolegou, panem poslancem Schnellhardtem ze skupiny PPE-DE, že stávající směrnice je nedostatečná s ohledem na produkci bioplynu a také s ohledem na využití kejdy nebo komunálního odpadu.
Směrnice o odpadech ve své stávající podobě bohužel ohrozí rozšiřování využívání bioplynu.
To zpochybňuje zprávu paní Jacksonové.
V rámci směrnice o odpadech je definování živočišných výkalů využívaných pro výrobu bioplynu jako odpadu dvojznačná.
Pokud by tato směrnice měla živočišné výkaly zahrnout, znemožnilo by to výrobu bioplynu z nich i přes to, že by to mělo velké výhody z hlediska hospodaření s energií, životního prostředí a ochrany klimatu.
Musíme si co nejdříve vyjasnit tyto zmatky a obnovit jednotnost právních předpisů, a proto musíme přijmout postoj Komise k směrnici, pokud jde o bioplyn.
(PL) Paní předsedající, blahopřeji paní zpravodajce k realistickému posouzení rostoucího problému s odpadem.
Základním předpokladem v navrhovaných nařízeních je prevence vzniku odpadu a recyklace materiálů.
Využití energie je jednodušší, avšak nemělo by nahrazovat recyklaci materiálu, která je obtížnější.
Z tohoto důvodu je nezbytné vytvořit podmínky pro umožnění recyklace materiálu a pro přesnější právní rozlišení popisující například, kdy kovový šrot není odpadem, ale stává se surovinou.
Potřebujeme lepší a levnější technologie pro recyklaci materiálu.
Produkty by měly být vyráběny tak, aby usnadňovaly recyklaci.
Je potřeba třídit odpad a toto třídění je nutné přizpůsobit trhu takovým způsobem, aby z něj mohly mít prospěch domácnosti i potenciální uživatelé.
Bez těchto řešení budeme čelit riziku opakování situace z Neapole, kde bohužel může nakonec dojít k tomu, že se spalování odpadu stane jedinou možností.
člen Komise. - Paní předsedající, rád bych všem řečníkům v této rozpravě poděkoval za jejich pozitivní příspěvky.
Členské státy budou nyní na základě dohodnutého textu muset přijmout řadu opatření s cílem zlepšit své nakládání s odpady.
Směrnice stanoví jasné definice a zásady nakládání s odpadem, jež věřím vyřeší stávající výkladové problémy, sníží počet soudních případů a vytvoří zdravý právní základ pro fungování odvětví nakládání s odpady.
Řada klíčových prvků byla začleněna do celkového kompromisního balíčku, který je nyní navrhován. Nejdůležitější z nich jsou tyto.
Zaprvé je cíl této směrnice v oblasti životního prostředí nyní jasný a ambiciózní.
Úroveň ochrany životního prostředí nebyla pouze zachována, ale v několika případech, jako je tomu u nebezpečného odpadu, byla také zvýšena.
Spoluzákonodárci se dohodli na řadě základních definic, včetně definice odpadu, prevence, recyklace a využití.
Tyto definice jsou jasné a srozumitelné.
Tato směrnice navíc úspěšně začleňuje ustanovení dvou dalších směrnic tak, aby byla právní úprava přístupnější a aby byly zároveň zachovány vysoké standardy ochrany v oblasti ochrany životního prostředí.
Bylo vyjasněno rozlišení na využití a likvidaci, s možností, aby Komise toto rozlišení dále vymezila, bude-li to potřeba.
Byla stanovena jasná pětistupňová "hierarchie odpadu", která podporuje předcházení vzniku odpadu a povoluje likvidaci zbytkového odpadu pouze jakožto poslední možnost.
Zároveň tato hierarchie poskytuje nezbytný rozsah flexibility odůvodněný zdravými úvahami o životním cyklu.
Chtěl bych připomenout význam, který Parlament během jednání přikládá posilování vyšších úrovní "hierarchie odpadu" tím, že zavádí cíle v oblasti recyklace.
Nebudou-li tyto cíle splněny do roku 2020, může Komise žalovat členské státy u soudu pro neplnění požadavků směrnice.
Kromě toho stávající formulace zavádí pravidelnější a důkladnější postup sledování opatření přijatých členskými státy s cílem splnit požadované cíle před uplynutím lhůty v roce 2020, namísto jednoduché kontroly stávajících úrovní souladu v roce 2020, kdy již budou zavedeny systémy nakládání s odpadem.
Takovýto časný vymáhací postup může pomoci zabránit nepříjemným překvapením v roce 2020.
V neposlední řadě směrnice zavádí zcela nový rozměr předcházení vzniku odpadu, který bude Komise s radostí sledovat bezprostředně po jejím schválení a provedení.
Členské státy nyní budou muset vytvořit své vnitrostátní plány nakládání s odpady a sítě, které musí odrážet zásady a nové povinnosti stanovené v revidované směrnici.
Článek 14 rámcové směrnice o odpadech nepředepisuje, zda by se veřejné nebo soukromé orgány měly účastnit zřizování a provozu těchto sítí, ani nemá žádný dopad na vlastnictví - veřejné nebo soukromé - provozů a infrastruktury nakládání s odpadem.
Rozdělení odpovědnosti mezi veřejný a soukromý sektor je vnitřní záležitostí, o které mohou rozhodnout pouze členské státy.
Je-li již zavedena přiměřená síť provozů likvidace a využití - ať již soukromá, veřejná nebo smíšená - nejsou potřebná žádná další opatření pro její vybudování.
Pokud jde o otázky týkající se nedostatečného cíle v oblasti recyklace zpracovatelského a průmyslového odpadu, budou se útvary, za které odpovídám, zabývat možností stanovení takového cíle jakožto nejvyšší priority v rámci hodnocení v roce 2014, které je plánováno v článku 8a (bod 4).
Pokud jde o krmení zvířat vedlejšími produkty živočišného původu, jako je odpad ze stravování, je tato otázka regulována v nařízení o vedlejších produktech živočišného původu, jenž je v současné době zkoumáno.
Tato otázka by měla být řešena ve zmíněném nařízení, neboť rámcová směrnice o odpadech není to pravé místo pro regulaci využívání odpadu ze stravování.
Pokud jde o otázku, zda musí být požadavky na vedlejší produkty a kritéria pro odpady, které přestávají být odpady, splněny v Evropské unii ještě před odesláním do třetích zemí, Komise potvrzuje, že tomu tak je.
Pokud jde o otázku, zda by měly být výkaly vyloučeny z působnosti rámcové směrnice o odpadech, nejsou výkaly považovány za odpad, jsou-li používány jako hnojivo.
Jsou však považovány za odpad tehdy, pokud jsou určeny pro další zpracovatelské operace nebo likvidaci, například pro spalování, výrobu bioplynu nebo kompostování a skládkování.
Vynětí výkalů z působnosti právních předpisů o odpadech by vytvořilo závažnou mezeru v ochraně životního prostředí, neboť by neexistovaly žádné právní prostředky pro kontrolu parametrů, jako jsou emise v ovzduší a vodě, požadavky na skládkování, hluk, zápach atd.
Konečně Evropská unie by měla podporovat výrobu bioplynu a kompostování odpadu.
Zařízení na výrobu plynu a kompostování však nejsou neutrální z hlediska životního prostředí.
Vypouštějí rovněž emise do ovzduší a vody a mohou být zdrojem zátěže, například pokud jde o zápach či hluk.
Vynětí výkalů určených k výrobě bioplynu nebo pro zařízení na kompostování z působnosti rámcové směrnice o odpadech by vedlo k vynětí těchto zařízení z působnosti směrnice IPPC.
Na závěr bych ještě jednou rád poblahopřál a poděkoval paní Jacksonové za její vynikající práci.
Komise je velmi potěšena výsledkem jednání a může plně podpořit navrhované pozměňovací kompromisní návrhy.
Rozprava je ukončena.
Hlasování se bude konat zítra, v úterý dne 17. června.
Písemná prohlášení (článek 142)
písemně. - (DE) S novou rámcovou směrnicí o odpadech Parlament nyní získal souhlas se zřízením vysokých a závazných kvót pro recyklaci.
Skutečně to bylo naléhavě zapotřebí, a s jistotou hledím do budoucna, kdy budou třídění a recyklace v celé Evropě prováděny ve stále větším rozsahu.
Domnívám se, že 50 % recyklovaného odpadu z domácností a 70 % recyklovaného stavebního a demoličního odpadu do roku 2020 jsou velmi dobré cíle, které vedou k fungujícímu systému nakládání s odpady v celé Evropě, jenž je šetrný k životnímu prostředí a klimatu.
Právě proto, že Rakušané nám již jdou příkladem v třídění a recyklaci odpadu, jsem potěšen, že všechny ostatní členské státy se budou nyní těchto provozů účastnit, čímž nás dovedou o krok blíž k účinné ochraně životního prostředí.
Neměli bychom zapomínat, že odpadní produkty jsou rovněž surovinami a že účinnější využívání těchto materiálů může rovněž pomoci v boji proti změně klimatu.
Nyní nezbývá než počkat na konkrétní návrh Komise k otázce zajištění, aby hospodářský růst neznamenal rostoucí množství odpadu.
Příprava Evropské rady po irském referendu (rozprava)
Dalším bodem jsou prohlášení Rady a Komise k přípravě Evropské rady po irském referendu.
úřadující předseda rady. - (SL) Zítra bude zahájeno druhé zasedání Evropské rady pod slovinským předsednictvím.
Dovolte mi nastínit hlavní témata diskuse, kterými se budou zabývat hlavy států a vlád.
První rozprava bude zcela jistě věnována přezkoumání situace po referendu o Lisabonské smlouvě, které se konalo minulý čtvrtek v Irsku.
Již nyní na samém začátku bych rád zopakoval slova předsedy Evropské rady, pana Janeze Janši: "Předsednictví lituje rozhodnutí přijatého irskými voliči, a je z něho zklamáno.
Rozumí se samo sebou, že budeme respektovat vůli vyjádřenou irským lidem. "
Po zveřejnění oficiálního výsledku referenda hovořil předseda Evropské rady s několika vedoucími představiteli těch členských států, které ještě nedokončily proces ratifikace.
Je povzbuzující vědět, že členské státy jsou odhodlány v ratifikaci pokračovat.
Jak zdůraznil předseda Evropské rady, Lisabonská smlouva je pro Evropskou unii a její občany nezbytná, protože přináší větší účinnost, demokracii a transparentnost.
Skutečností je, že problémy a výzvy, se kterými je Unie konfrontována, přetrvávají.
Další skutečností je, že negativní výsledek irského referenda s řešením těchto problémů nepomůže.
Hlavy států a vlád na zítřejším zasedání Evropské rady rozváží, jak by se tato situace mohla co nejlépe napravit.
Budou usilovat o stanovení časového harmonogramu pro další práci.
Předsednictví je přesvědčeno, že by se řešení mohlo nalézt ve spolupráci s Irskem a že Unie nebude čelit opakování situace z roku 2005.
V Evropské radě především vyslechneme předsedu vlády (Taoiseach), pana Briana Cowena, který podá vysvětlení okolností okolo výsledku referenda a důvodů takového závěru.
Evropská rada nebude samozřejmě přehlížet ostatní důležité úkoly, které před námi leží.
Evropská unie funguje i nadále.
Druhá významná rozprava hlav států a vlád se tedy zaměří na otázku zvyšování cen potravin a ropy.
Je skutečností, že zvyšování cen komodit přispělo k eskalaci inflace cen potravin a celkové inflace v rámci Evropské unie.
Tyto vysoké ceny nejbezprostředněji zasáhly zejména rodiny s nízkými příjmy.
V celosvětovém měřítku jsou jako čistě dovozní nejvíce postiženy rozvíjející se země.
Pro Evropskou unii je nezbytné, aby hrála svoji roli při navrhování odpovídajících reakcí a aby prokázala jednotnost ve svých opatřeních, která mají řešit důsledky, nejenom se zaměřením na nejchudší sektory obyvatelstva EU, ale také v rozvíjejících se zemích.
Proto se očekává, že Evropská unie podpoří nezbytné kroky v rámci Evropské unie a na mezinárodní úrovni.
Dovolte mi, abych je stručně představil.
Evropská unie již přijala opatření ke zmírnění tlaku na ceny potravin prodejem intervenčních zásob, snížením vývozních náhrad, odstraněním požadavku na vynětí z produkce na rok 2008, zvýšením kvót pro mléko a pozastavením cel v odvětví obilnin, čímž zlepšila zásobování a pomohla stabilizovat zemědělské trhy.
Vzhledem k tomu, že jsou nejvíce postiženy rodiny s nízkými příjmy, je pro členské státy zcela přirozené uvažovat o přijetí krátkodobých opatření ke zmírnění tlaku vysokých cen, který působí právě na ně.
Evropská rada se ale musí dívat směrem k dlouhodobějšímu časovému horizontu.
Nikdo skutečně neočekává, že by se ceny potravin a ropy v dohledné době vrátily na předchozí úrovně.
Jsem přesvědčen, že následující předsednictví dosáhne, v úzké spolupráci s Evropským parlamentem, včasné dohody o kontrole stavu společné zemědělské politiky, která bude obsahovat opatření zaměřená na zvýšení zemědělské produkce a zabezpečení dodávek potravin.
Dále je třeba, abychom věnovali pozornost politikám v oblasti biopaliv a našli způsob, jak zabezpečit jejich udržitelnost jak v rámci EU, tak v jiných zemích.
Bude důležité podpořit vývoj druhé generace biopaliv.
Z obecnějšího hlediska potřebujeme usilovat o práci na inovacích a výzkumu a vývoji v zemědělském odvětví, abychom posílili jeho účinnost a produktivitu.
Evropská rada hodlá, jako jednu z iniciativ, které budou uskutečňovány na mezinárodní úrovni, zdůraznit příspěvek Unie globálním snahám o zmírnění účinků rostoucích cen na ty, kteří žijí v chudobě.
Sem bude patřit výzva k lépe koordinované mezinárodní reakci na krizi způsobenou rostoucími cenami potravin, zejména v rámci Organizace spojených národů a skupiny G8, podpora politik otevřeného trhu, rychlé reakce na bezprostřední krátkodobé humanitární potřeby a podpora cílené pomoci na posílení zemědělství v rozvojových zemích. Kromě vysokých cen potravin stojí Evropská unie také před zvyšujícími se cenami ropy.
To vyžaduje uzpůsobení evropské ekonomiky a na dnešek je plánována zvláštní diskuse, která se bude touto otázkou zabývat.
Další z priorit předsednictví je, aby Evropská rada zdůraznila opatření, která byla přijata k posílení perspektivy, z jaké Evropa vidí západní Balkán.
Zejména bych rád podtrhl uzavření řady dohod o stabilizaci a partnerství, zahájení dialogu o liberalizaci víz se všemi zeměmi regionu, a také předložení plánů postupu.
Hlavy států a vlád dále vyzdvihnou důležitost zapojení všech zemí západního Balkánu do regionální spolupráce a přivítají řadu odvětvových iniciativ.
Západní Balkán je regionem obklopeným členskými státy Evropské unie, a proto naléhavě potřebuje potvrzení své evropské perspektivy a pomoc při zavádění reforem.
Předsednictví si vysoce cení podpory Evropského parlamentu v tomto ohledu.
Dalším důležitým bodem programu bude postup směrem k dosažení rozvojových cílů tisíciletí (MDG).
Rok 2008 je bodem v polovině časového plánu na dosažení těchto cílů.
Jako největší dárce rozvojové pomoci si Evropská unie uvědomuje svoji odpovědnost a přeje si aktivně podporovat mezinárodní společenství v jeho úsilí o dosažení rozvojových cílů tisíciletí.
Evropská rada tedy vyzdvihne klíčovou roli Evropské unie na mezinárodních konferencích a její závazky.
Třetí skupinou témat, o kterých má jednat Evropská rada, budou hospodářské, sociální a environmentální záležitosti.
Nejprve bych se rád zaměřil na přezkum práce vykonané na souboru opatření v oblasti klimatu a energie.
Slovinské předsednictví dosáhlo všech cílů stanovených v souvislosti s uvedeným souborem opatření.
Rozhodující význam měla politická rozhodnutí přijatá na březnovém zasedání Evropské rady.
Evropská rada vezme také na vědomí dohodu, které bylo dosaženo v oblasti liberalizace energetického trhu, o které se včera také diskutovalo v Parlamentu.
Evropská rada také na základě závěrů z prosince roku 2007 provede analýzu postupu dosaženého v klíčových záležitostech, které patří do oblasti migrace, spravedlnosti a terorismu.
Nakonec se hlavy států a vlád budou zabývat otázkami, které se týkají evropské politiky sousedství.
Předchozí úspěchy jako základna, na které se bude stavět, a jejich upevňování, "barcelonský proces: Unie pro Středomoří" přinesou další podnět pro vztahy Unie se středomořskými zeměmi.
Tím se doplní nepřerušené bilaterální vztahy, které budou pokračovat v rámcích stávající politiky.
Očekává se, že Evropská rada uvítá nedávné návrhy na rozvoj východního partnerství v rámci evropské politiky sousedství.
Hlavy států a vlád budou v rámci zasedání diskutovat o návrhu Komise na přistoupení Slovenské republiky jako šestnáctého členského státu k hospodářské a měnové unii dne 1. ledna 2009.
Rád bych tedy rozšířila své speciální gratulace i na Slovenskou republiku.
V krátkosti tedy pohledy a rozpravy v tomto parlamentě byly důležitým příspěvkem k vytvoření programu Evropské rady.
Rozprava, která se bude nyní konat a kterou budeme pečlivě sledovat, bude také představovat užitečný a důležitý příspěvek k diskusi mezi hlavami států a vlád, a tak jí budu naslouchat s velkým zájmem.
(Potlesk)
předseda Komise. - Paní předsedající, Evropská rada, která zítra začíná, má nabitý program pokrývající mnoho záležitostí, kde občané očekávají od Evropy činy.
(Někteří poslanci napravo, oblečení v zelených tričkách, se postavili, aby ukázali transparenty a plakáty žádající uznání "ne" jako výsledku hlasování v Irsku.
Předsedající je požádala, aby transparenty a plakáty uklidili.)
Témata jsou náhlé zvýšení cen ropy a potravin, změna klimatu a zabezpečení energií, migrace a azyl, abychom jmenovali alespoň některé.
Ale samozřejmě každý bude myslet především na "ne" jako výsledek hlasování v Irsku.
Toto "ne" jako výsledek hlasování bylo zklamáním pro všechny zastánce silnější, účinnější a odpovědnější Evropské unie.
Lisabonská smlouva zůstává nezbytností, kterou potřebujeme, aby nám pomohla reagovat na náročné úkoly, před které je dnešní Evropa postavena; dosáhnout demokratičtější Unie, zvýšit pravomoci tohoto Parlamentu a uznat roli národních parlamentů v evropské politice, posílit schopnost Evropy jednat v oblastech, jako je migrace, energie, změna klimatu, vnitřní bezpečnost, zvýšit soudržnost a efektivitu Evropy na světové scéně.
Tyto náročné úkoly nezmizely.
Pravdou je, že "ne" jako výsledek hlasování nevyřešilo problémy, které se Smlouva snaží řešit.
Za posledních šest let jsme věnovali hodně energie institucionálním otázkám.
Protože dnes existuje tolik otázek, které volají po činu, nemůžeme si dovolit tuto energii promarnit a svět se nezastaví a nebude na Evropu čekat.
Jak jsem řekl minulý týden, Komise plně respektuje výsledek irského referenda.
Stejné uznání musíme projevit u všech národních ratifikací,
(potlesk)
ať už si vybraly cestu referenda nebo parlamentní ratifikace.
Doposud bylo přijato 19 demokratických rozhodnutí: 18 ve prospěch Lisabonské smlouvy a jedno proti.
Osm dalších členských států ještě musí zaujmout postoj.
Irská vláda zřetelně vysvětlila svoje uznání práva jiných zemí pokračovat ve svých procesech ratifikace.
To je, jak věřím, evidentní.
Všechny země v Evropě jsou sobě rovné; všechny země mají právo vyjádřit svůj názor.
(potlesk)
I když je jasné, že Lisabonská smlouva nemůže vstoupit v platnost, dokud nebude dosaženo jednomyslnosti o její ratifikaci, je také jasné, že irské hlasování rozhoduje o irském postoji, ale nemůže určovat postoj jiných zemí.
Očekávám, že členské státy, které neratifikovaly Lisabonskou smlouvu, budou pokračovat ve svých vlastních ratifikačních procesech.
(potlesk)
Evropská rada nám všem dává příležitost si velmi pečlivě poslechnout, co bude říkat ministerský předseda, pan Cowen.
Poté musíme velmi úzce spolupracovat s irskou vládou, abychom pomohli tento problém vyřešit.
Rád bych zcela jasně řekl, že Irsko má odpovědnost přispět k hledání řešení.
Když vlády Smlouvu podepíší, přijímají odpovědnost, že ji nechají ratifikovat.
Rád bych ale stejně jasně řekl, že máme načase, abychom solidaritu mysleli vážně.
Smlouvu podepsalo dvacet sedm členských států.
Musíme udělat vše, co je v našich silách, a zajistit, že dvacet sedm členských států najde cestu vpřed.
Členské státy si jsou rovny ve své důstojnosti a v tom bychom měli mít jasno.
Irové do toho budou muset investovat svůj čas a úsilí, ale my všichni také.
Nemyslím si, že se můžeme vrhnout do předčasného rozhodování o dalším kroku.
Potřebujeme si dopřát čas, abychom našli skutečný konsenzus a viděli, co je pro Irsko možné.
Ale stejně tak by nám to ani nemělo trvat příliš dlouho.
Vím, že by tento Parlament ještě před evropskými volbami velmi rád voličům jasně řekl, jaká bude cesta vpřed.
Evropská komise je připravena přijít se svým příspěvkem - a jsem si jist, že je k tomu připraven i tento Parlament -, ale nelze obejít skutečnost zvláštní odpovědnosti vlád v tomto případě: při podepisování Smlouvy, při zajištění její ratifikace, při prosazování evropského projektu ve veřejném mínění uvnitř svých států.
A k tomuto poslednímu bodu mi dovolte obecnou poznámku, která může být podle mě užitečná pro rozpravu, která nyní probíhá.
Roky, kdy se s evropskými orgány zacházelo jako s příhodnými obětními beránky, ponechávají živnou půdu pro populistické kampaně.
(potlesk)
Jak už jsem dříve několikrát uvedl, nemůžete od pondělí do soboty Brusel nebo Štrasburk napadat a očekávat, že občané v neděli dají svůj hlas Evropě.
(potlesk)
Evropská rada zítra také zdůrazní, že "ne" jako výsledek hlasování nesmí být důvodem k tomu, aby Evropská unie upadla do pasti těžkopádného institucionálního rozmýšlení bez skutků.
Pokrok, kterého jsme dosáhli za posledních několik let, je významný a v pozadí odhodlaného úsilí bylo vytvářet politiky v zájmu občanů Evropy.
V době, kdy zvyšující se ceny potravin a ropy vedou k velkému očekávání činů, si nemůžeme dovolit z této cesty sejít.
Proto tolik vítám rozhodnutí ministerského předsedy, pana Janeze Janši a slovinského předsednictví vyhradit pro rozpravu o Lisabonu večeři, která se bude konat ve čtvrtek večer, a zbytek Evropské rady věnovat podpoře naší politické agendy.
Každý dnes pociťuje tlak vzrůstajících cen potravin a paliv, ale někteří nesou ještě břemeno navíc.
Pro chudší domácnosti jsou tyto náklady větším dílem domácího rozpočtu, takže dopad tohoto růstu cen je dokonce ještě tvrdší.
To samé platí pro některé hospodářské činnosti, protože palivo má pro některá průmyslová odvětví rozhodující význam.
Komise ve svých dvou sděleních k cenám potravin a ropy provedla pečlivou analýzu příčin růstu cen, míst, kde tato nepříjemná situace vyvolává největší tlak, a toho, co můžeme a máme dělat.
Evropská unie potřebuje ukázat, že se chystá přijmout celistvou škálu opatření dostupných na evropské i národní úrovni.
Je třeba, abychom se na nástroje, které máme k dispozici, podívali dynamicky a s vynalézavostí, abychom se podívali na to, co bude mít skutečný dopad v krátkodobém, střednědobém i dlouhodobém horizontu.
Vzpomeňme si na předcházející ropné šoky, se kterých si Evropa neodnesla dlouhodobé ponaučení.
Doufejme, že tentokrát se nestane tak jako v minulosti, kdy jsme se po všech těch ropných šocích vrátili k naší obvyklé práci.
Doufám, že tentokrát máme příležitost ke změně a ke změně paradigmatu spotřeby energie v Evropě a ve světě.
Abychom zmírnili problémy s potravinami uvnitř Evropské unie, přijdeme s návrhy na rozšíření našeho plánu distribuce potravin nejchudším před tím, než se bude usilovat o dvoutřetinové navýšení rozpočtu pro tuto specifickou oblast.
Kromě toho má Evropská unie nástroje, které mohou být a budou využity k monitorování cen, použití pravomocí v oblasti hospodářské soutěže pro účely kontroly řetězce zásobování potravinami, posílení rezerv, zajištění, aby byla společná zemědělská politika dobře sladěna se stávající situací na zemědělském trhu.
Pokud se týká cen ropy, jsou odůvodněna okamžitá opatření na pomoc domácností, které jsou pod největším tlakem.
Pro vlády ale bude využívání veřejných peněz k vykompenzování růstu cen energií, který zde s největší pravděpodobností přetrvá, neúčinné.
Měli bychom se také podívat na stavy rezerv, které má Evropská unie k dispozici v oblastech, jako je konkurence a daně.
Komise přijde s návrhy na zvýšení transparentnosti nouzových a komerčních zásob ropy.
Přijdeme také s návrhy na zdanění, které bude mít za cíl podporovat a usnadňovat přechod na nízkouhlíkové hospodářství, jmenovitě v oblasti energetické účinnosti.
Budeme také podporovat setkání na nejvyšší úrovni mezi výrobci a spotřebiteli energie z ropy a fosilních paliv.
Konkrétně v oblasti rybolovu přijdeme se souborem nouzových opatření zaměřených na řešení hospodářských a sociálních potíží, která členským státům umožní poskytovat mimořádnou krátkodobou pomoc, a znovu se budeme zabývat pravidly pro drobnou státní pomoc.
Chtěl bych k tomuto říci tři věci.
Zaprvé to musí být koordinováno: měli bychom se vyhnout zbrklým národním iniciativám, které takové problémy jednoduše přesunou někam jinam v Unii.
Zadruhé musíme naše úsilí o zmírnění dopadů zaměřit na nejhůře zasažené segmenty flotily.
Zatřetí musíme najít strukturální řešení pro nadměrnou kapacitu v rybolovném odvětví.
Tlaky, kterým jsou dnes Evropané vystaveni, ukazují, proč jsou cíle Evropské unie týkající se zabezpečení energií, energetické účinnosti a klimatické změny tak nezbytné pro blahobyt evropské společnosti, a proto jsou mnohem naléhavější než kdy jindy.
Protože poptávka i nadále přesahuje nabídku ropy a plynu, cíle, které byly dohodnuty v minulém roce, poskytují hotovou cestu ke snížení zranitelnosti Evropy a ke snížení bolestivých ekonomických dopadů náhlých vzrůstů cen v budoucnosti.
Klíčové aspekty souboru návrhů, které jsme předložili a které nyní zvažuje tento Parlament, budou mít rozhodující přínos.
Základní myšlenka je následující: ceny energií se s největší pravděpodobností nikdy nevrátí na dřívější úroveň, a tak tam existuje strukturální problém.
Můžeme mít a měli bychom mít krátkodobé odpovědi, jmenovitě pro ty, kteří jsou v našich společnostech nejzranitelnější.
Na strukturální problém ale potřebujeme strukturální odpověď, strukturální reakci.
Touto strukturální reakcí je náš soubor opatření týkajících se klimatické změny a obnovitelných zdrojů.
To je základní směr, kterého bychom se měli držet.
(potlesk)
A tak tedy doufám, že nyní ti, kteří nyní mají v Evropě pochybnosti o tom, jak důležité je změnit energetické paradigma, ti, kteří stále ještě pochybují o potřebě bojovat proti změně klimatu, nakonec pochopí, když ne kvůli tomuto, tak kvůli energetické bezpečnosti a kvůli potřebě zvýšit konkurenceschopnost naší ekonomiky; skutečně je třeba, abychom dostáli našim závazkům, které se týkají změny klimatu a obnovitelných zdrojů.
Strukturální reakcí na strukturální výzvy, před které jsme postaveni, jsou v podstatě úspory a diversifikace.
Úsporami rozumím zvyšování energetické účinnosti, což je oblast, kde máme obrovský nevyužitý potenciál.
Diversifikace se týká jak zdrojů, tak geografického původu energie.
Účelem obou reakcí je zvyšování energetické bezpečnosti Evropy.
Přijetí našeho souboru opatření pro změnu klimatu a energetickou bezpečnost je tedy naléhavou záležitostí.
Úkolem Evropské rady bude vyslat signál v tomto smyslu a připravit vše pro dosažení politické dohody nejpozději, jak doufáme, do příštího prosince.
Podle mého názoru je důležitým úkolem Evropské rady ukázat, že "ne " jako výsledek hlasování o Lisabonské smlouvě není výmluvou pro únik před činy.
Evropa by tím neměla být ochromena.
Musíme ukázat, že najdeme správnou cestu k zabezpečení té efektivní a demokratické Evropy, která je plánovaným cílem, kvůli kterému byla Smlouva sepsána.
Dovolte mi na závěr poněkud více politickou poznámku.
Myslím, že my, kdo jsme podporovali a podporujeme Lisabonskou smlouvu, tento Parlament a Komise - bychom se za to neměli omlouvat, protože vnější konkurence je silnější než kdy jindy a bude tvrdší než kdy jindy.
Potřebujeme Evropskou unii, která funguje lépe pro naše občany, potřebujeme dostát skutečným výzvám, před kterými stojíme.
Tyto výzvy budou přetrvávat v podobě problémů energetické bezpečnosti, problému klimatické změny, problémů mezinárodního terorismu, problémů zvýšené konkurence přicházející z nově vznikajících mocností a problémů migrace.
Tyto výzvy existují a my se s nimi musíme vyrovnat účinnějším způsobem.
Proto nyní nesvalujme vinu na Evropskou unii.
Buďme v tomto upřímní.
Je pravdou, že když organizujeme referendum, velmi často se setkáváme s "ne" jako výsledkem hlasování, pokud jde o Evropu.
Buďme ale naprosto upřímní.
Pokud by se konalo referendum k většině našich národních politik a většině našich iniciativ, byl by výsledek hlasování vždy "ano"?
Proto ne vždy svalujme vinu na Evropskou unii nebo evropské orgány.
Pravdou je, že přijmout politická rozhodnutí na evropské, národní nebo regionální úrovni je dnes velice obtížnou záležitostí.
Proto musíme být v této věci moudří, prozíraví a upřímní.
Ne vždy bychom měli svalovat vinu na Evropskou unii.
Naopak, měli bychom pracovat, abychom ji vylepšili. Měli bychom být upřímní, pokud se týká překážek postupu, chápat, co se nedaří, přicházet se zlepšeními a nevzdávat své odhodlání.
Věřím, že nejlepší způsob, jak to udělat, je vyhnout se pesimismu a nevracet se k situaci crisophilie, krize pro krizi samotnou.
Pesimismus tento problém nevyřeší.
Je pravda, že máme vážný problém, ale měli bychom ho vyřešit a neupadat do deprese.
Nejlepším způsobem, jak ukázat, že jsme oddáni našemu projektu - a v tomto ohledu bych také rád uvítal záměry francouzského předsednictví -, je pracovat konkrétně na nejdůležitějších oblastech, kde Evropská unie může řešit a může pomáhat našim členským státům řešit takové problémy, které jsou skutečně primární starostí našich občanů.
Doufám, že tím nebudeme demoralizováni a že se budeme držet našeho směru.
To, co potřebujeme, jsou námořníci a navigátoři pro pěkné počasí, ale také pro období bouří.
Věřím, že bychom měli udržovat nastolený kurz a pokračovat v našem projektu, aby Evropa byla nezbytnější než kdy dříve.
(Potlesk)
jménem skupiny PPE-DE. - (FR) Paní předsedající, pane úřadující předsedo, pane předsedo Komise, dámy a pánové, většina Irů, kteří hlasovali, vyjádřila svůj nesouhlasný postoj k Lisabonské smlouvě.
Moje skupina respektuje toto rozhodnutí, stejně jako respektuje rozhodnutí 18 členských států, které do dnešního dne vyjádřily svoji podporu Smlouvě a ratifikovaly ji.
Evropská unie je založena na svobodě vyjadřování a demokracii.
A tak, protože jsme demokraté, chceme, aby všechny členské státy vyjádřily svůj názor na ratifikaci Smlouvy.
Právě až na konci takového procesu se bude Evropská rada schopná rozhodnout, kterou cestou se vydá; jinými slovy - aniž by se z rozhodnutí Irska cokoliv ubíralo - žádný členský stát by neměl připravovat ostatní o svobodné vyjádření jejich postoje.
Doufáme, že Evropská rada provede tento týden klidnou, odpovědnou a konstruktivní analýzu situace následující po tomto hlasování.
Členové Evropské lidové strany (PPE) z mé skupiny doufají, že Evropská rada požádá členské státy, které tak doposud neučinily, aby prostě vhodným a náležitým způsobem pokračovaly ve svém příslušném procesu ratifikace.
Dámy a pánové, lid Irska promluvil.
Vyjádřil své pochybnosti o účelu evropské integrace, o způsobu, jakým je Evropa řízena, o budoucnosti zemědělské politiky, o jednáních WTO, o daňové politice.
Irské hlasování také odráží skutečnost, že mnoho lidí nechápe složitost Evropské unie, jejíž významnost pro ně není vždy evidentní.
Jedná se o projev otázky, kterou si kladou mnozí občané o samotném účelu evropské integrace.
Mladší generace moji motivaci a motivaci mé generace - jinými slovy zajištění míru na našem kontinentu - již nechápou.
Irské "ne " jako výsledek hlasování je naléhavou žádostí o lepší definování cílů Evropy a lepšího vysvětlení důvodů pro uskutečňování další integrace.
Evropský parlament, který přijímá texty, jejichž čtení je často obtížné, se musí do tohoto úkolu plně zapojit.
Když ale Irové hlasovali "ne", mysleli tím, že jsou naše země soběstačné, když přijde na klima a energii, nový potravinový řád, osobní bezpečnost, imigraci nebo zahraniční politiku, a že mohou jednat rovnocenně se Spojenými státy, Čínou, Indií nebo Brazílií?
Myslím si, že nikoli.
Když Irové hlasovali "ne", mysleli tím, že solidarita s nejchudšími zeměmi, ze kterých významně a po právu v minulých desetiletích profitovali, není náležitá a že pravidlem od nynějška je každý sám za sebe?
Myslím si, že nikoli.
A nakonec když Irové hlasovali "ne", chtěli obrátit nový list, pokud se týká evropské integrace, a vyjadřovali negativní postoj k přistoupení takové země , jako je Chorvatsko?
Myslím si, že nikoli.
Členové Evropské lidové strany (PPE) z mé skupiny jsou pevně přesvědčeni, že Lisabonská smlouva, která byla předmětem dlouhých vyjednávání a byla podepsána 27 členskými státy, je zásadním krokem vpřed v porovnání s Niceskou smlouvou.
Umožňuje Evropě, aby lépe fungovala a dává jí nástroje, které potřebuje, aby mohla na světové scéně mluvit hlasitěji. Mám pouze jedno přání, a to, aby období evropské introspekce skončilo co nejrychleji.
Je načase, aby naše země přestaly - mohu-li použít tento výraz - s přílišným přemýšlením, kdy skutek utek, a pracovaly společně na zdolání reálných problémů a reálných úkolů. Tyto úkoly by nás měly pobídnout k akci a vyvolávají také vážné obavy, a někdy i zlost, jak to opět zažijeme ve čtvrtek v Bruselu, mezi všemi, kdo jsou stávající situací oslabeni a znevýhodněni.
Pane úřadující předsedo, moje žádost zní, abyste zítra v Radě vzali v úvahu skutečné problémy a dobré životní podmínky našich evropských spoluobčanů a otevřeně se zabývali všemi oblastmi, kde došlo ke zvyšování, ze kterého mají naši občané obavy.
V této vzrušené rozpravě volají členové Evropské lidové strany (PPE) po klidu a rozumu.
Musíme naslouchat Irům, musíme se poučit z jejich hlasování a musíme jednat s lidmi z jiných evropských národů se stejnou úctou.
(Potlesk)
jménem skupiny PSE. - (DE) Paní předsedající, po osm let neustále ratifikujeme tu či onu smlouvu.
Uratifikujeme se k smrti.
Během těchto osmi let prošla Evropská unie obdobím introspekce a soustředila se na své vlastní institucionální reformy, Třebaže bez většího úspěchu.
Je to jedna a ta samá Evropská unie, která požaduje, aby kandidáti na přistoupení podstoupili transformační procesy, a přesto je zjevně neschopná to zvládnout sama ve svém případě.
Kolik věrohodnosti nám to ponechává?
Pane předsedo Komise, řekl jste, zcela správně, že vinu nelze svalovat na evropské orgány a že bychom neměli dopustit, aby se z nich vždy dělal obětní beránek.
Máte naprostou pravdu, ale kdo přesně z nich dělá obětního beránka?
V hlavních městech Evropy je velmi mnoho lidí, kteří se ve čtvrtek shromáždí kvůli Radě, a pokaždé, když se vrátí domů, pokud bude zasedání Rady v Bruselu úspěšné, řeknou: "Všechno to bylo na nás, hlavách států a vlád ." A pokud úspěšné nebude, řeknou: "Byla to jejich chyba, těch lidí v Bruselu!"
Měl byste říci Radě to, co jste řekl nám tady.
Mimochodem, rozprava, která je zde v tomto Parlamentu s vámi vedena, je veřejná, ale hlavy států a vlád se ve čtvrtek opět setkají za zavřenými dveřmi.
I s tím je třeba skončit.
Jsou to členské státy, kdo nese odpovědnost.
(potlesk)
Naše spirála je sestupná, je to negativní spirála, a ta je nebezpečná.
Proces evropské integrace je v sázce.
Irové měli své referendum a my musíme respektovat jeho výsledky, ale byl tam prvek, který mě velmi znepokojil.
S výjimkou strany Sinn Féin - a já tady na ně nebudu plýtvat slovy - všechny irské strany, PPE-DE, Liberálové a naše vlastní strana volaly po "ano ", a lidé v Irsku volili "ne".
To je varování a každého, včetně nás zde v tomto jednacím sále, se dotýká skutečnost, že existuje krize důvěry, krize nedůvěry, vůči vnitrostátním institucím a zcela jistě vůči nadnárodním institucím.
Obejdu se bez vašeho potlesku.
Zda irskou svrchovanost zastupuje ideologie UKIP, je, podle mého názoru, diskutabilní.
Irové se obejdou bez vaší ochrany.
Dovolte mi, abych to řekl velice jasně. Musíme stát svorně v odpověď na tuto krizi důvěry a musíme ji brát vážně.
Pane předsedo Komise, uvažuji o tom, zda byste nakonec dnes neřekl pár slov o vašem komisaři, panu McCreevym.
(potlesk)
Je to muž, který je odpovědný za politiku vnitřního trhu v Evropské unii; stejného vnitřního trhu, který kvůli sociální nerovnosti na něm panující stále více občanů zcela pochopitelně vnímá jako hrozbu, nikoliv příležitost.
Tento muž, který je ve vaší Komisi odpovědný za vnitřní trh, jede do Irska a řekne, že nečetl Lisabonskou smlouvu a neočekával by to ani od voličů.
Jak toto jen může zvýšit důvěru veřejnosti?
(potlesk)
Dovolte mi říct toto: nejlepším opatřením sociální politiky pro Evropu, které byste mohl navrhnout 3. července, je odebrat toto portfolio panu McCreevymu, protože dokázal, že na tuto práci nestačí.
Nemohu přijmout komisaře pro vnitřní trh, který představuje takový překroucený přístup k politice.
Deregulace vnitřního trhu až do kritického bodu zlomu je to, co chce pan McCreevy udělat, nehledě na cenu, kterou by to mohlo stát, bez jakýchkoliv doprovodných sociálních opatření na úrovni EU nebo v členských státech. To je ta krize, kterou cítí občané Evropy!
V případě tohoto konkrétního komisaře musíte jednat!
(potlesk)
Rád bych také od vás býval uslyšel něco o krizi na finančních trzích. Stále ještě od vás potřebuji slyšet slovo o zmatku na finančních trzích.
Dovolte mi také adresovat komentář panu Daulovi. V Evropské unii je 21 hlav vlád, které patří k vaší politické rodině nebo k Liberálům, a takových členů Komise je stejně velký počet.
Skupina PPE-DE v tomto Parlamentu je, jak musím s radostí přiznat, otevřená, pokud se týká určitých opatření sociální politiky.
Naléhavě vás žádám, abyste hovořili přinejmenším s hlavami vašich vlád a abyste hovořili s vašimi kolegy v Radě.
Evropa potřebuje, aby se v sociální oblasti jednalo ve vzájemné shodě.
Máte v Evropě, v Radě, v Komisi a také zde v tomto Parlamentu většinu.
Pro jednou byste mohli prokázat sociální odpovědnost, po které jste právě volali.
Vyzývám vás, abyste tak učinili, například v souvislosti se zprávou mého kolegy Paula Nyrup Rasmussena o kontrole mezinárodních finančních trhů.
Vyzývám vás, abyste po svých velkolepých prohlášeních o sociální odpovědnosti přišli s nějakou akcí.
Vřele vás k tomu vybízím, pane Daule!
(potlesk)
Cestu ven z této slepé uličky najdeme, o tom jsem přesvědčen.
Tak nebo onak dostaneme Iry zpět na palubu.
To nám ale nepomůže!
Musíme uznat, že bývaly doby, kdy proevropské hnutí mělo srdce a ducha.
Jak pan Daul upozornil, bylo to po válce, kdy mírotvorná tajemnost Evropy spojovala lidi dohromady.
Nyní to je protievropské hnutí, které má srdce a ducha, a můžete vidět, že je extrémně aktivní.
Jezdili po celém Irsku, vyšlapávali schody, zvonili na zvonky u dveří, agitovali a roznášeli materiály o své kampani.
Byli všude na očích.
Kde byli Proevropané?
Kde je hnutí, které vede kampaň za evropskou integraci?
Kde je ta vášeň, kterou jsme kdysi měli?
Tato vášeň přešla na druhou stranu, stranu, která mluví špatně o Evropě, na pravém křídle politického spektra.
Jde s tím, kdo mluví špatně o Evropě a kdo tak činí jednoduše proto, že se bojí.
V Evropě však tato směsice sociálního úpadku a strachu vždy otevírala dveře fašismu.
Apeluji proto na všechny konstruktivní demokratické síly v Evropě, aby toto hnutí braly vážně!
Spojme nakonec opět síly za jedním účelem - abychom si připomněli, že nikdy jindy neexistoval úspěšnější projekt na ochranu míru v Evropě a ve světě, než je nadnárodní, mezikulturní, mezináboženské hnutí, které je založeno na rovnováze sociálních zájmů a nazývá se Evropská unie.
Je to projekt, o který stojí za to bojovat, protože nemůžeme těmto lidem dovolit, aby získali navrch.
(Potlesk)
jménem skupiny ALDE. - Paní předsedající, až se zítra irský ministerský předseda vydá do Bruselu, mohl by se důkladně zamyslet nad slovy irské populární skupiny U2: "Kde se to všechno pokazilo? "
Ostatní hlavy států a vlád by také měly popřemýšlet, proč jsme se na prahu nového francouzského předsednictví otočili o tři sta šedesát stupňů od Nice k Nice.
Existuje jasný důkaz, že většina v každém členském státu podporuje Evropskou unii.
Existuje mizivý důkaz, že většina v kterémkoliv státě je pro další budování.
Nemůžeme s jistotou říci, že by nějaká smlouva získala většinu v jakékoliv zemi.
Důvěra v instituce klesá.
Takže nemá cenu, aby si bezstarostné povahy v Berlíně pískaly onen další hit U2 "S tebou nebo bez tebe" nebo aby lidé v Paříži tlačili Iry do opakovaného hlasování.
Jak už kdysi upozornil Brecht, občany zrušit nelze.
I když proti hlasovalo méně než jeden milión lidí a v krajině, která je poseta odpadky lží, nejsou lidé přesvědčeni.
Proč?
Zaprvé protože jsme málo pracovali na tom, abychom je přesvědčili o změnách, které prosazujeme.
Komise má Plán "D", kde D znamená Dialog, ale vlády našich členských států nemají žádný jeho ekvivalent.
Pro Parlament a Komisi je zde jistě připravena role spočívající ve vysvětlování Evropské unie - ale taková role je zde připravena také pro každou národní vládu, každičký den, nejenom, když se chystá ratifikace nejnovější smlouvy.
A je tady také úkol nejenom pro politické strany na evropské úrovni, ale pro politické strany v každém členském státě.
V druhé řadě, přestože EU vytvořila velké bohatství, je nyní hromaděno s menší upřímností a rozdělováno s menší spravedlností.
Naši vrcholní političtí představitelé a vedoucí zástupci byznysu se musí vypořádat s obrovskými etickými otázkami.
A pane Schulzi, je mi líto, že nyní máte jenom pět hlav států a vlád, ale tyto otázky nemají o nic menší cenu v zemích,které spravují socialisté, než v jakékoliv jiné zemi!
(potlesk)
Zatřetí přes všechny svobody týkající se zboží a kapitálu - a dokonce služeb - není naše Unie proslavena svobodami týkající se jejích lidí.
Přeshraniční komplikace v občanském právu - opatrovnictví dětí v případech rozvodu, problémy s nemovitostmi v zahraničí - plní poštovní schránky poslanců Evropského parlamentu.
K tomuto neklidu přispívá nedostatek záruk v přeshraničních trestních případech a přezíravý přístup k ochraně dat.
Co EU teoreticky slibuje, v praxi příliš často neplní.
To je pozadí, vůči kterému je třeba stanovit naši reakci na Irsko.
Zde v tomto Parlamentu chceme novou Smlouvu.
Víme, že pomáhá napravovat tyto chyby.
Ale tam, kde končí tento les z kovu a skla, se jí dostává příliš málo pochopení.
Takže doporučení, které má moje skupina pro Radu, je následující.
Pokračujte v tom, co je opravdovým úkolem Evropy - posilování obchodu, boj se změnou klimatu, boj proti zvyšování cen potravin a paliva.
Nechte ty, kdo si tak přejí, aby pokračovali v ratifikaci Smlouvy.
Je-li potřeba, vezměte zavděk s Nice.
Využijte přechodové klauzule (passerelle clause) k urychlení potenciálu Evropy k řešení problémů.
Zapomeňte na řádného prezidenta, dokud se nedohodnete, co bude dělat šestiměsíční stagiaire.
Spusťte komplexní kampaň, a připomeňte tak lidem, proč EU existuje, informujte je, jak funguje, a vysvětlete, proč je, stejně jako příslovečná pinta Guinessu, pro vás dobrá.
Evropa znamená příliš mnoho pro příliš velký počet na to, aby se této krizi umožnilo jen tak odumřít.
(Potlesk)
Pane předsedající, dámy a pánové, vždycky jsme říkali, že to, co Evropská unie potřebuje, je krátká ústava, s listinou závazných práv, demokratickými a transparentními rozhodovacími postupy, omezenými, ale skutečnými pravomocemi a nepostradatelnými hospodářskými zdroji.
Taková ústava by měla být, dámy a pánové, sepsána tímto Parlamentem nebo ústavodárným shromážděním, prosazována s elánem a přesvědčením, bez pokrytectví, a ratifikována parlamentní metodou nebo v evropském referendu.
K přáním Irů chovám velký respekt, ale nikdo mě nikdy nepřesvědčí, že referendum, ke kterému se dostavila polovina voličstva, je demokratičtější než parlamentní ratifikace.
Pokud většina národů a států hlasuje ano, bude se pokračovat a ti, kdo hlasovali ne, mohou radostně zůstat mimo a vyjednávat systém nových, volnějších vztahů, jak uvádí Spinelliho zpráva z roku 1984.
Co se stalo v posledních letech?
Členské státy a Komise se vydaly cestou komplikované, rozporuplné smlouvy, o které se těžko přesvědčuje, a která byla ve svých závěrečných fázích vyjednávána tajně a ve spěchu a jejíž čitelnost dále zhoršily její výjimky a protokoly.
Mezitím se dohodli, že musí být ratifikována jednohlasně, přesně ve stylu zahradníkova psa, který sám zelí nejí, a ani nenechá nikoho jiného, aby ho okusil.
A jakoby toho nebylo dost, Evropská unie nadále přijímá chybné a slabé politiky, jako byla Jacksonova směrnice včera a Weberova zpráva dnes, které nám nemohou nabídnout žádné pozitivní vyhlídky nebo naději.
Je to Unie, kde se všemu, od práv dělníků přes ochranu životního prostředí po práva migrujících osob, dostává stále méně pozornosti, kde mají průmyslová lobby větší váhu než občané, kde je evropský zájem ztracen, pohřben pod výkřiky té či oné vlády, kde svoboda volby a osobní svobody nebo příchod nových Evropanů jsou vnímány jako nesnesitelný útok na identitu populací, které, jako ty v Itálii a Irsku, mají své migranty roztroušeny v každé části světa.
Je možné a snad i žádoucí, aby země, které stále ještě mají ratifikaci před sebou, tak učinily.
Může se stát, že irská vláda přijde s vynikajícím návrhem. Ale diplomatické řešení nestačí!
Ale diplomatické řešení nestačí!
Nyní více než kdy jindy potřebujeme nahlas a zřetelně říci, že Evropa vlád - neprůhledných a málo srozumitelných - je Evropou, která selhala.
Je Evropou, která odmítla ústavu a nadále se drží chybných, konzervativních, bigotně nacionalistických a egoistických politik. Evropou, která zmařila ducha Evropské ústavy z roku 2003, a místo toho se dopracovala k dohodě o pozitivním, ale minimalistickém bezduchém textu.
Nic z toho však nesnižuje potřebnost demokratičtější, proaktivní, sjednocené Evropy.
To, co je dnes potřeba, je iniciativa pramenící ze silných politických stránek a z těch členských států, které jsou přesvědčeny o potřebě účinnější, demokratičtější, soudržnější Evropy, pokud zvážíme, že nyní už není potřeba nebo možné pokračovat se smlouvou z Nice.
Taková iniciativa nebude mít žádný prostor pro ty, kteří se nechtějí posouvat vpřed.
jménem skupiny UEN. - Paní předsedající, rád bych poděkoval panu úřadujícímu předsedovi, panu předsedovi Komise a svým kolegům za jejich dosud přednesené příspěvky.
To, k čemu došlo, nebylo očividně očekáváno.
"Ne" jako výsledek hlasování v Irsku představuje radikální změnu, pokud se týká názoru jedné skupiny voličů v Evropské unii na projekt Evropské unie.
Kvůli různorodosti těch, kteří se postavili proti této Smlouvě v irském referendu, kvůli odlišným názorům - vzájemně si při mnoha příležitostech odporujícím jak politicky, tak ideologicky - je těžké extrapolovat od toho, proč přesně lidé hlasovali "ne".
Naší žádostí bylo, abychom dostali čas a mohli se na tyto výsledky podívat a provést jejich analýzu, abychom našli cesty, jak se posunout dopředu, abychom zjistili, co lze udělat.
Protože to - jak tvrdí dokonce i lidé stojící na straně "ne" jako výsledku hlasování - nebyl hlas proti Evropě, navzdory skutečnosti, že někteří na straně "ne" jako výsledku hlasování hlasovali "ne" při každičkém evropském referendu od doby, kdy Irsko poprvé přistoupilo v roce 1972.
Tvrdí ale, že se nejedná o hlas proti Evropě.
Obdobně tvrdí, že to není způsob, jak zredukovat to, co Evropa dělá.
Ale jejich velkým sloganem během kampaně bylo "hlasujte ,ne' pro silnější Evropu ".
Možná by se nyní ti, kdo stojí na straně "ne", mohli přihlásit a říci nám, jaký druh silnější Evropy chtějí zažít, jaká řešení chtějí představit, pokud se týká pokroku v našem zacházení s globálními výzvami a obtížemi, před kterými stojíme.
Dnes máme v Bruselu zemědělce a přepravce, kteří protestují proti vysoké ceně paliva.
Minulý rok touto dobou stál barel nafty 48 USD, dnes je to 140 USD.
Minulý rok touto dobou byla cena potravin na Haiti dostupná dokonce i pro ty nejchudší; dnes jsou na ulicích Haiti nepokoje kvůli nedostatku potravin a potížím, které to vyvolává.
To jsou obtížné úkoly, na které musíme reagovat na evropské úrovni; to jsou potíže, se kterými se musíme vyrovnat.
Nezapomeňme, že se svět nezhroutí.
V takové situaci jsme již byli. Předchozí smlouvě řekli "ne" jak Francouzi, tak Holanďané, a našel se mechanismus, jak evropský projekt zorganizovat a posunout vpřed.
Není teď čas na vzájemné obviňování nebo ukazování prstem.
Je ale čas, navzdory tomu, co si někteří odpůrci v tomto Parlamentu mohou myslet, na respekt. Nejenom respekt k irským voličům, kteří k této Smlouvě vyjádřili svůj demokratický názor, ale na respekt k jiným zemím a jejich individuálním právům k tomu, jak fungují a jak ratifikují smlouvu.
Není na nikom z nás diktovat komukoliv, jaká zlepšení je nebo není možné učinit.
Říkám těm, kteří nosí trička v tomto Parlamentu, že nejenom znevažují tento Parlament a jeho poslance, ale ani jakkoliv nevystupují za lid Irska či irský národ ani je nereprezentují.
(potlesk)
Chci jasně říci, že ti samí šovinisté zde po mé levici, ti samí lidé, kteří tvrdí, že hájí práva Irů, byli ti samí lidé, kteří se objevili v irské televizi a v jedné hospodě v Bruselu oslavovali "ne" jako výsledek hlasování v Irsku.
Samozřejmě se pil alkohol, ale jaký respekt mají k Irům a irské vlajce, když irskou vlajku používají jako ubrus, na který si dávají své sklenice s pitím?
Přesně to zastupuje tato skupina; to je ten typ neúcty, kterou mají k lidem.
(potlesk)
Dovolte, abychom postoupili dál.
Evropský projekt je projektem, který stojí za to, aby byl zachráněn.
Nejedná se pouze o mír nebo prosperitu, jedná se o solidaritu.
Před mnoha lety napsal Sean O'Casey, irský básník, v básni Juno and the Paycock: "Často jsem vzhlížel k nebi a kladl si otázku - co je měsíc, co jsou hvězdy?"
Možná si dnes máme položit otázku pro tuto generaci: Co dnes skutečně znamená Evropská unie a kam chceme, aby kráčela?
(Potlesk)
jménem skupiny GUE/NGL. - (FR) Paní předsedající, pane předsedo Komise, pane úřadující předsedo Rady, dámy a pánové, bylo by velmi uvážlivé, kdyby se Evropská rada zdržela vyjadřování jakéhokoliv druhu arogance vůči lidu Irska, který pouze uplatnil demokratické právo uznávané jeho ústavou.
Namísto požadavku, aby se pokračovalo v ratifikačním procesu, který je pokusem o izolování této nové černé ovce, by bylo lepší pořádně zapracovat na jasné analýze dané situace.
Irské "ne" jako výsledek hlasování bylo obzvláště silné mezi pracující třídou a já bych vám rád připomněl, že účast byla mnohem vyšší než v minulosti. Podle mé skupiny to ukazuje, že krize okolo legitimity stávajícího evropského modelu se stále prohlubuje.
Tato krize byla přítomná již v podstatě francouzského a holandského "ne" jako výsledku hlasování; na různých místech se to projevuje různě, ale vždy se jedná o prvek, který je v pozadí.
Vzpomeňte na rozsáhlé protesty proti Bolkesteinově směrnici; pomyslete na rozpravu, která nastala po věci Viking Line a Laval, zejména ve skandinávských zemích, nebo v Německu po Rüffertově rozsudku.
V tomto ohledu chci říci svému příteli Martinu Schulzovi, že naprosto souhlasím s tím, co řekl o panu McCreevym.
Problém je, že ta rozhodnutí - rozhodnutí, která jsem právě zmínil - nepřijal pan McCreevy, ale Soudní dvůr na základě konkrétních článků (článků 43 a 49 stávajících smluv začleněných do Lisabonské smlouvy).
Pomyslete také na politický dopad mohutné stávky v rumunské Dácii proti "nízkonákladové Evropě".
Podívejte se na hněv zemědělců a drobných rybářů, kteří se ocitli v nesmírně obtížných situacích.
To, co leží u kořenů všech těchto situací, je především stávající evropský hospodářský a sociální model: místo aby nabízel zajištění, vede k větší nejistotě.
To je problém číslo jedna.
Dalším faktorem je způsob fungování Unie.
Rozhoduje se daleko od lidí a bez lidí.
Stačí nám, když jim vysvětlujeme je samé, místo abychom se s nimi radili.
Záměrné rozhodnutí prezentovat Lisabonskou smlouvu ve formě, která je pro laika naprosto nečitelná je v tomto ohledu velkolepou ilustrací toho, co bych nazval "syndromem věže ze slonoviny". To má na naše občany devastující vliv, zejména na méně početné národy, které mají pocit, jakoby byly popírány kvůli uspokojení zájmů mocnějších národů.
V poslední řadě se v mnoha zemích, včetně Irska, objevuje stále více otázek o roli, kterou Evropa hraje ve světě tam, kde se očekává, že bude zajištěn mnohem silnější důraz na sílu politiky spíše než na politiku síly.
Útěk od těchto diskusí znamená zhoršení krize v Evropě; jejich plně transparentní vedení by bylo prvním krokem na cestě k nalezení řešení.
jménem skupiny IND/DEM. - Paní předsedající, nikdo jiný to neřekl, ale já to řeknu: Skvělá práce, Irové!
(Potlesk z určitých míst)
A dále, ještě než byl zveřejněn oficiální výsledek, objevil se pan Barroso se svojí konferencí, kterou uspořádal v Bruselu, a s nejprohnanějším a nejméně upřímným výrazem jaký jsem na kom kdy viděl, a řekl - navzdory uznávaným pravidlům -, že Smlouva není mrtvá a my jdeme dál.
Upřímně řečeno to byl nechutný okázalý projev. Byla to urážka demokracie.
Je naprosto jasné, že by ratifikace měly nyní přestat a že by nyní měla přestat také implementace Smlouvy.
Dříve jsem si myslel, po výsledcích ve Francii a Nizozemsku, že jste ve stavu popírání, ale nyní si uvědomuji, že to, co za tím stojí, je nový fenomén. Je to "evropskounijní nacionalismus" a jedná se o nejnebezpečnější politický fenomén, který zaplavil Evropu od roku 1945.
Ignorujete voliče, ničíte demokracii a ukázali jste, že se nezastavíte před ničím.
Ptám se tedy vás osobně: Proč jsou tito politikové, proč je tato třída, nyní nepopulární?
Tento Parlament bude, pane Barroso, ještě dnes hlasovat o novém komisaři pro spravedlnost, a je pravděpodobné, že se bývalý zapřísáhlý podvodník stane, po dnešku, komisařem Evropské unie pro spravedlnost.
Ve skutečnosti Britskou stranu za nezávislost nepotřebujete.
Ničíte Evropskou unii v očích voličů.
Skvělá práce, vy všichni!
(Potlesk z určitých míst)
Paní předsedající, dovolte mi tomuto Parlamentu připomenout, že právní stát je důležitější než zákony samotné.
(Hlasité protesty)
Lisabon požadoval jednomyslnost.
Ignorujte to a budete ignorovat právní stát samotný.
Irové netvoří jenom 10 % EU, tvoří 100 % těch, kterým bylo dovoleno volit, a oni všichni vědí, my všichni víme, že by i ostatní volili "ne", kdyby dostali šanci.
(Další hlasité protesty)
Lisabon byl nepochopitelný a Irové věděli proč.
Ostatní by volili "ne", kdyby dostali šanci.
Když se nyní navrhuje, aby proces pokračoval, a vymýšlejí se chytré způsoby, jak Lisabon obrodit v otevřeném rozporu s vůlí veřejnosti, je arogance rozměrů, které berou dech, a to vše jsme už zažili.
Rakouský ministr zahraničí tady stál po zamítnutí předchozí Smlouvy a chlubil se, že asi 36 projektů a institucí stále dál funguje; stále ještě nemají žádnou legitimitu poté, co se Lisabonské smlouvě nepodařilo získat jednomyslnost.
Mám pro vás vzkaz od Edmunda Burkeho: "Lidé jsou pány, ne vy, a když to budete ignorovat a když budete ignorovat právní stát, činíte tak na vlastní nebezpečí."
(Potlesk z určitých míst)
předseda Komise. - (FR) Pane předsedající, rád bych při této příležitosti vyzdvihl pozoruhodný konsensus v tomto Parlamentu o následných krocích, které mají být učiněny.
Jsme přesvědčeni, až na pár výjimek, které pouze dodávají barvitost této rozpravě, že by bylo moudré, aby všechny členské státy dokončily své ratifikační procesy.
Je to také postoj, který vyjádřila irská vláda a poslanci, konkrétně pan Crowley, který je Ir a který uvedl, že všechny země mají stejné právo na vyjádření svého názoru.
Pokud tedy můžeme tento proces dokončit, budeme s to diskutovat o této záležitosti konstruktivně s našimi irskými přáteli v duchu solidarity, protože žádná unie bez solidarity nemůže existovat.
Jsem přesvědčen, že se jedná o konsensus, který je konsolidován, a doufám, že bude konsolidován zítřejší rozpravou v Evropské radě a také po ní.
V každém případě se jedná o postoj, který bude Komise prezentovat Evropské radě.
Zároveň, jak mnozí z vás poukázali, včetně pana Watsona a ostatních, je důležité, abychom nebyli paralyzováni tím, že budeme zkoumat pouze institucionální otázku.
Nejlepším způsobem, jak konsolidovat demokratickou legitimitu Evropské unie, je přijít s výsledky a ukázat, že pracujeme pro naše občany; svět skutečně nemůže čekat na Evropu, až přijme svá institucionální rozhodnutí.Existují naléhavé problémy, jako je klimatická změna, energetická bezpečnost a migrace, které vyžadují reakce Unie, dokonce i se stávajícím institucionálním rámcem.
Dalším bodem, kterým bych se rád obrátil na svého dobrého přítele, pana Schulze, je, že se potřebujeme vyhnout hledání snadných obětních beránků.
Je zřejmé, že mě nijak zvlášť nepotěšily poznámky mého kolegy komisaře, pana McCreevyho.
Mohl bych ale také uvést určité poznámky národních politiků, které tomuto procesu nijak nepomohly, a dokonce také poslanců tohoto Parlamentu, kteří ne vždy říkají to, co chceme slyšet.
Buďme realističtí!
Ve volebním obvodu, kde vedl svoji kampaň pan McCreevy, vyhrálo "ano" jako výsledek hlasování a já si myslím, že výpady proti irskému komisaři nyní nejsou tím nejlepším způsobem, jak zajistit úspěšný dialog s našimi irskými přáteli.
Musíme se soustředit na pozitivní aspekty, aniž bychom se pokoušeli hledat snadné obětní beránky.
To by nebylo spravedlivé. Pokud budeme jednat v duchu spolupráce s našimi orgány, pokud se budeme soustředit na výsledky, které od nás občané očekávají, pokud najdeme tu nejlepší atmosféru pro tento dialog, věřím, že bude možné tento problém vyřešit.
Jedná se o závažný problém, ale je to problém, který lze vyřešit.
Nevyřešíme jej vzájemným obviňováním, ani pesimismem, "krizofilií" nebo hovory o úpadku. Vyřešíme jej tak, že se budeme prostřednictvím výsledků, kterých dosáhneme, snažit posílit naši demokratickou legitimitu a že uznáme, že my všichni musíme jednat, v evropských orgánech a v národních vládách, a že máme sdílenou odpovědnost za udržení našeho ideálu, našeho evropského ideálu, při životě.
(Potlesk)
Pane předsedající, Evropská unie je, jak víme, založena na čtyřech svobodách - svobodě pohybu osob, zboží, kapitálu a služeb. první z těchto svobod se týká lidí.
Když se Jean Monnet podělil o svoji vizi Evropy před všemi těmi roky, řekl - jestli kolegové prominou moji špatnou francouzštinu - "Nous ne coalisons pas des États, nous unissons des hommes".
Očekává se, že se Evropská unie bude týkat lidí, ne politiků, takže nejenom že je potřeba, aby její hybnou silou byli lidé, ale lidé potřebují vidět a věřit, že její hybnou silou jsou lidé.
Minulý čtvrtek jsme slyšeli hlas lidí a jejich verdikt byl jasný. Odpovědí bylo jednoduché "ne".
Vzpomínám si na pozadí první Ústavní smlouvy.
Bylo rozpoznáno, že se Evropská unie stále více vzdaluje od lidí a že je potřeba s tm něco udělat.
Deklarovaným řešením bylo připravit takovou Smlouvu, která by EU více zjednodušila, učinila by ji transparentnější a přiblížila ji více lidem.
Ale do doby, kdy s ní politici skončili, vytvořili Smlouvu, která byla komplikovanější, méně průhledná a dokonce ještě více vzdálená od lidí.
To je skutečně to, o čem jsou lidé ve vztahu k této poslední Smlouvě přesvědčeni.
Naší reakcí nemůže být, že budeme pokračovat, jakoby se nic nestalo.
Pokud lidé vnímají, že se od nich Evropská unie vzdaluje, pak ignorování takové situace ze strany politiků tím, že budou pokračovat tomu navzdory, tento problém jednoduše zhorší.
Naším problémem nesmí být diskuse o rychlosti, jakou by se EU měla nyní posouvat kupředu, ale diskuse o tom, jakým směrem by to mělo být.
Naslouchejte lidem a oni vám to řeknou.
Bude-li proces ratifikace pokračovat, ukáže, že vedoucí představitelé EU se nic nenaučili a že politici stále věří, že vědí vše nejlépe a že ten, kdo se mýlí, jsou lidé.
Z povahy věci to jsou lidé, kdo má vždy pravdu.
Říká se tomu demokracie.
Chceme EU, v jejímž středu stojí lidé a která splňuje takovou demokracii.
Takže nesmíme irské hlasování ignorovat.
Měli bychom na něm stavět.
Proces ratifikace by měl skončit.
Naslouchání lidem by mělo začít.
(potlesk)
Z toho vyplývá že: Martin Schulz řekl ve svém velice silném a elegantním projevu, že existuje krize důvěry.
Souhlasím s ním.
Jsou to lidé, kdo ztratil důvěru v politiky.
Pro nás je to příležitost takový stav uznat, ukázat, že jsme naslouchali, a získat tak a znovu vybudovat jejich důvěru.
Nám všem nestačí stát se pouze skvělými řečníky, musíme ukázat, že umíme i skvěle naslouchat.
(Potlesk)
Pane předsedající, ne, ne, ne!
To, co právě řekl pan poslanec, není demokracie.
Demokracie znamená říci: "Respektujeme Iry, stejně jako respektujeme rozhodnutí každého jiného členského státu."
Proto souhlasím s připomínkami předsedy Komise. Máme zde v Parlamentu konsensus o tomto procesu a respektujeme Iry, ale také všechny ostatní členské státy.
Pokračujme v tomto procesu. Právě v tom musíme nyní pokračovat.
Zadruhé - žádné další přestávky!
Žádné další "přemítání".
Žádná další rozbředlost.
Soustřeďme se na reálné problémy.
To je to, co musíme udělat.
Pan předseda Barroso musí samozřejmě bránit své komisaře, včetně pana McCreevyho.
Když kritizujeme pana McCreevyho, není to žádná osobní věc.
Když předseda mé skupiny zmiňuje pana McCreevyho, je to kvůli jeho politice - a jeho politika je také politikou pana Barrosa.
Pan Barroso dnes řekl mnoho moudrých věcí, ale když mluvil o pravomocech v oblasti hospodářské soutěže, neslyšel jsem nic o spekulacích na finančních trzích ve vztahu k cenám potravin.
Rád bych to býval slyšel a rád bych to býval slyšel od pana McCreevyho.
Neslyšel jsem pana Barrosa říci, když mluvil o hospodářství, že nám v Evropě chybí pracovní příležitosti.
Rád bych ho býval slyšel říci, že kvůli finanční krizi ztrácíme pracovní příležitosti.
Rád bych viděl, jak Komise přichází s novým hospodářským revitalizačním plánem - ne teoretickým plánem, ale koordinovanou investiční akcí.
Zatřetí má pan McCreevy nyní pravdu, když se pokouší říci, že celým důvodem, proč procházíme finanční krizí, jsou agentury a kanceláře - Standard & Poors, FTSE a další - a to, že se je chystáme regulovat.
Ale to v jistém smyslu znamená zastřelit posla.
Mám skutečně pocit, že by nám pan předseda měl dnes říci: Ano, souhlasím, procházíme finanční krizí a, ano, souhlasím, že potřebujeme všeobecnou regulaci, lepší než je ta, kterou máme, takže naší odpovědí mohou být nové pracovní příležitosti a lepší klima, ne více peněz a ne větší zaměření na to, jak vytvářet peníze z ničeho, místo výroby a pracovních příležitostí.
Zanechejte na nás dnes tento dojem a máte skutečné poselství pro obyčejné lidi.
Pane předsedající, jako irská poslankyně zastupuji 54 % hlasujících "ne" a 46 % hlasujících "ano".
Ti, kteří jsou skutečnými demokraty, se nedívají pouze na výsledek, ale snaží se zastupovat všechny z těchto lidí.
Zastupuji svrchovaný stát, ale nemůžete obhajovat svrchovanost svého vlastního členského státu - v mém případě Irska -, pokud nebudete obhajovat svrchovanost všech členských států.
V tomto kontextu, pokud se ostatní členské státy rozhodnou uplatňovat svoji svrchovanost a ratifikovat Lisabonskou smlouvu, nebo se rozhodnou opačně, nemůže žádný skutečný demokrat, žádný demokrat hájící svoji zemi, který o sobě dnes tvrdí, že je Ir, opodstatněně protestovat.
Irsko mluví za Irsko, Slovinsko za Slovinsko.
To je skutečná demokracie a to je skutečná svrchovanost.
Klíčovou otázkou v diskusi o Lisabonu, která probíhala v Irsku, byl princip jednomyslnosti.
K ratifikaci Lisabonu potřebujeme jednomyslnost.
Všech 27 členských států musí souhlasit - to je základ.
To je první skutečná zkouška jednomyslnosti podle Lisabonu.
V této zkoušce nesmíme propadnout a v tom spočívá ona výzva.
Úkolem nás, kteří jsme v roli politiků, je dostát této výzvě, naslouchat našim občanům, nalézt řešení a pokračovat v budování lepší Evropy.
Někteří na straně "ne" v Irsku mluvili o lepším údělu.
Buďme optimističtí a hledejme lepší úděl pro všechny občany.
Potřebujeme v Irsku trochu času a prostoru na reflexi a reakci, abychom našli řešení.
V Irsku je dobrá vůle pro Evropu.
Kdo mohl v roce 1945, když Evropa ležela v ruinách, předvídat, že budeme v roce 2008 oslavovat 50 let míru?
Nechť je toto naší inspirací.
Evropa je rozpracovaná práce, proces, který je obtížný, to jistě, ale vždycky, vždycky stojí za to.
Proto jsme tady.
Evropští občané chtějí Unii, která funguje.
To samé chtějí občané Irska. O tom jsem na sto procent přesvědčená.
Nezklamme je.
(DE) Pane předsedající, pane úřadující předsedo, zpráva, kterou dostávám od vlád, je, že se jedná o problém Irska.
Když hovořím s občany, zpráva, kterou dostávám od nich, je, že to je problém Evropy, a také konflikt s Evropou.
Vlády nám říkají, že to je diplomatický konflikt.
Občané nám říkají, že to je urážka jejich svrchovanosti.
Cítí, že jsou vylučováni, a cítí se hluboce ukřivděni.
Vlády nám říkají, že toto "ne" jako výsledek hlasování je nepochopitelné.
Když poslouchám občany, říkají nám, že to je Smlouva a proces, které jsou nepochopitelné.
Vlády nám říkají, že se musí vypořádat se skutečnou agendou.
Občané nám to říkají roky, že upozorňují na skutečnou agendu, a dovolte mi říci panu předsedovi Komise, že tím nemyslí vojenskou, policejní ani vnitřní bezpečnost. Myslí tím sociální odpovědnost a odpověď Evropy na globalizaci.
Myslí tím více demokracie a transparentnosti.
Pane úřadující předsedo, vlády se chystají irské vlády zeptat, co podnítilo "ne" jako výsledek hlasování.
Místo toho by se vlády měly ptát samy sebe, kdo je skutečným viníkem.
Vlády ignorovaly nápis na zdi po "ne" jako výsledku hlasování ve Francii a Nizozemsku.
Zabývaly se tyto vlády upřímně skutečnými problémy?
Skutečně při revizi Smlouvy reagovaly na zklamaná očekávání?
Nebyli Francouzi dost hlasití, když volali po novém společenském pořádku, více sociální odpovědnosti a rovnosti?
Nebyli požadavky na větší demokracii jednoduše dost jasné?
Takže co jste dělali?
Jenom jste spěchali se Smlouvou a vytvořili jste nečitelnou směsici poznámek pod čarou, odkazů a podtextů a divíte se, proč ji občané odmítají.
V této urážce svrchovanosti je jedno velké nebezpečí.
Není to jenom urážka Irů. Je zde reálné riziko, že se tento pocit křivdy bude šířit a že Evropané jako celek řeknou: Irové volili za nás!
Odpovědnost za to leží na vás, vládách!
Tato doba skutečně nastala.
(Předsedající řečníka přerušil)
(PL) Pane předsedající, tato rozprava je velmi napjatá.
Doporučil bych ale, aby se prohlášení po irském referendu činila opatrně, velmi opatrně.
Jakýkoliv náznak, že by se Irsko mělo cítit zahanbeně nebo by dokonce mělo být vyloučeno z Unie, Evropě škodí mnohem více než samotný výsledek referenda.
Bohužel, pan Schulz, který byl, jak je jeho zvykem, poněkud rozrušen, takový náznak učinil.
Měli bychom mít na mysli, že paternalistický přístup Bruselu vyvolal v Irsku podráždění a byl jedním z důvodů, proč Irové hlasovali proti Smlouvě.
Není pravdou, že Evropa bude bez nové Smlouvy trpět.
Evropa bude trpět v důsledku konfliktu zájmů a kvůli sobectví členských států.
To nemá s Irskem nic společného.
Například zahraniční politika Evropy bude trpět kvůli Německu.
Německo si pro sebe přeje navázat dobré vztahy s Ruskem na úkor zemí střední Evropy.
Francie má také na svědomí tolerování neoimperialistické politiky Ruska v regionu, zatímco pronáší otřepané fráze o tom, jak Evropa, včetně Polska, má rázně kráčet kupředu.
Smlouva by se neměla používat jako pláštík pro naše vlastní selhání.
Rozhodnutí Irů nesmí být použito k zastření našich vlastních selhání.
(Potlesk)
(GA) Pane předsedající, Irové promluvili.
Hlas, který Irové minulý čtvrtek odevzdali proti Lisabonské smlouvě, nebyl hlasem proti EU.
Irsko patří do EU.
Irsko získalo díky svému členství sociální a hospodářské výhody - jak na severu, tak na jihu -, i když určité obtíže také existují.
Otázka zněla: Je Lisabonská smlouva dobrá pro lidi v Irsku, pro zbytek Evropy nebo pro rozvíjející se svět?
Lisabonská smlouva byla předložena lidem v Irsku a byla odmítnuta.
Je po Lisabonské smlouvě.
Irští občané, stejně jako dříve občané ve Francii a Nizozemsku, chtějí lepší úděl.
Nyní máme příležitost znovu otevřít diskusi o budoucnosti Evropy.
Této příležitosti se musíme chopit.
Nebylo by přijatelné, aby vedoucí představitelé EU hledali způsoby, jak se vyhnout demokraticky vyjádřeným přáním lidu nebo jak je obejít.
Proces ratifikace se musí zastavit, stejně jako se zastavil po odmítnutí ústavy EU.
Ale při té příležitosti musíme naslouchat irskému lidu, musíme naslouchat lidu.
V Irsku bylo nadneseno mnoho stejných obav jako předtím ve Francii a Nizozemsku.
Těmto obavám se musí naslouchat.
Těmito obavami se musíme zabývat.
Po celou dobu kampaně, která v Irsku probíhala k referendu, se stále znovu objevovaly klíčové otázky - deficit demokracie, ztráta síly Irska v Evropě, neutralita a nemilitarizace, práva dělníků a veřejné služby a dopad Smlouvy na rozvíjející se svět.
Těmito otázkami se nutné se zabývat.
Evropský projekt je nyní podroben demokratické zkoušce prostřednictvím jeho reakce na hlasování v Irsku.
Naslouchá lidem, respektuje jejich demokratická přání nebo se svým občanům odcizuje tím, že to vše odloží stranou?
Podle mého názoru musí demokracie převládnout.
Musíme naslouchat tomu, co Irové řekli.
Musíme přestat hovořit o tom, že je zařadíme na jednu stranu nebo budeme pokračovat bez nich, že je budeme izolovat nebo je obviňovat.
Potřebujeme velice pečlivě a klidně naslouchat tomu, co nám Irové řekli, a problémům, které naznačili, pokud se týká neutrality a celé otázky militarizace EU, pokud se týká demokracie a hlasu Irska a jiných malých národů v Evropě, pokud se týká práv dělníků a veřejných služeb a sociální Evropy.
Je třeba, abychom tomu naslouchali.
Je třeba, abychom nyní využili příležitosti a hovořili s irskou vládou, abychom naslouchali Irům a navrhli cestu vpřed, a také text, se kterým budou moci být v budoucnu všichni spokojeni.
Pane předsedající, během kampaně jsem se setkala se dvěma hlavními názory.
Prvním byl obecný pocit, že jsou občané stále více zbavováni rozhodování ve prospěch vzdálené byrokracie.
Druhým, možná hlouběji usazeným míněním, bylo, že dochází ke ztrátě hodnot. Přesněji, že se mění.
Irsko se pyšnilo křesťanskými hodnotami, ale začalo o sobě zjišťovat, že se stává materialistickým národem.
Od pátku byla moje země hodně bagatelizována.
Je to, jakoby jste se cítili napadeni.
Ve skutečnosti se stalo to, že Irsko rozhodně řeklo "ne, děkujeme" Lisabonské smlouvě.
Pokud je tou odpovědí na demokratickou vůli lidu, kterou jsem v posledních pěti dnech slyšela, pobouření, pak je něco špatně.
Nemylte se - Irsko je proevropské.
Jsme přesvědčeni, jak vy zjevně nejste, že tento projekt ztratil svoji cestu.
Ztratil z dohledu jednu věc, kterou potřebuje nejvíce - demokracii - a zapomněl na jediné lidi, na kterých záleží - své občany.
Takže než se pokusíte obejít naše demokratické rozhodnutí, položte si dvě otázky.
Zaprvé: Jste opravdově přesvědčeni, že by tato Smlouva přečkala referenda v ostatních 26 zemích?
A zadruhé: Je zastrašování země za to, že je demokratická, demokratickým činem?
(Potlesk)
(NL) Pane předsedající, čím déle pokračujeme, tím více se evropští mandaríni chovají jako určitý druh politických autistů, naprosto uzavřených před skutečným světem, před občany, kterým, jak sami stále ještě prohlašují, nicméně slouží.
Nyní říkají, že malé Irsko nemá právo se postavit proti Evropské smlouvě, která bude pravděpodobně brzy ratifikována 26 z 27 členských států.
Jaká arogance!
Nakonec řeklo "ne" pouze Irsko, protože pouze Irsko dostalo šanci říci "ne".
Každý ví, že toto monstrum z Lisabonu, které vzniklo z od samého začátku nevydařené Evropské ústavy jako monstrum Frankenstein, by bylo hromadně odmítnuto voliči téměř všech ostatních členských států, pokud by tito voliči dostali šanci volit.
V těchto chvílích dochází k vypískání výsledku demokratických voleb ze scény a jeho zavržení ve jménu demokracie.
Jsme dost daleko na cestě k totalitnímu evropsko-nacistickému státu.
(SL) Rozhodnutí Irů bylo demokratické a my je respektujeme.
Na nás demokraty není třeba naléhat, abychom projevili respekt.
O tom není žádných pochyb, a přesto nám nestačí je respektovat, musíme si být vědomi důsledků a musíme chápat v irském a evropském kontextu, proč se většina v jednom z nejúspěšnějších členských států Evropské unie obrátila proti Smlouvě, kterou minulý rok podepsaly hlavy států - včetně hlavy Irska - nebo vlád s úmyslem zajistit účinnou společnou reakci na nové těžké výzvy, ať už se týkají životního prostředí, energie, migrace nebo zdraví.
Souhlasím s tím, že potřebujeme čas k zamyšlení, ale to by nemělo platit pro pokračující ratifikaci.
Pokračující ratifikace nevyžaduje žádnou další reflexi a je třeba v tomto procesu pokračovat.
To se netýká pouze Irska a celé stávající Evropské unie, ale také budoucnosti Evropy, která ještě není zcela sjednocena.
V tomto kontextu gratuluji slovinskému předsednictví ke všem jeho úspěchům v aproximaci zemí západního Balkánu, a zejména k dohodám o stabilizaci a partnerství se Srbskem a Bosnou a Hercegovinou.
Tam musíme být rádi za každý krok kupředu v duchu evropské perspektivy a tam potřebujeme vymýtit všechny zdroje konfliktního vývoje, což právě evropská perspektiva umožňuje.
Doporučuji, abychom byli neúnavní.
Doufám, že vítězství proevropských sil v Makedonii pomůže Radě k rozhodnutí o zahájení vyjednávání s touto zemí, která je již kandidátem a strávila dlouhou dobu v čekárně.
Doufám také, že makedonská vláda, která dostala silný mandát, využije tuto novou důvěru v politiku, která posílí vývoj směrem k otevřenému vyjednávání.
(DE) Pane předsedající, od Evropské rady zítra očekávám určitou zřetelnou sebekritiku. Sebekritiku za to, že zavrženíhodným způsobem selhala v komunikaci a neinformovala lidi o této nové evropské smlouvě.
Je skutečně šokující, že vlády vyjednávají smlouvy a dokonce konají propracované akty jejich podepisování a pak se vracejí do svých hlavních měst a už o nich dále nepřemýšlejí.
To je hlavní příčinou rozruchu, který jsme zažili v minulosti a kterému nyní čelíme v případě Irska.
(potlesk)
Chci vidět lekce, které jsme se naučili - Rada musí nakonec ustoupit od své taktiky blokování a musí iniciovat společné sdělení nebo strategii PR s Komisí a Parlamentem, abychom skutečně mohli vzít občany s námi na cestu do Evropy, a nenechávali je stát u cesty.
V současné době se tyto orgány chovají jako rodiče, kteří přivedou dítě na svět a pak je odloží do škarpy a zapomenou na ně.
To je jednoduše nepřijatelné.
Nyní musíme přijmout důsledky a to znamená vytvořit společnou komunikační a informační politiku, která je také součástí demokratického procesu.
To je základem demokracie, aby lidé rozuměli, co je podstatou Evropy, a viděli, že jsou součástí tohoto procesu.
Budu s radostí naslouchat zprávám, které vyslali lidé z Irska, ale když nám paní Sinnottová říká, tak jako včera, že většina voličů v jednom městě hlasovala proti Lisabonské smlouvě, protože se tam staví spalovna odpadu a my máme evropský právní předpis, který spalování odpadu požaduje, pak si skutečně lámu hlavu nad tím, co to má společného s Lisabonskou smlouvou.
Slyšeli jsme mnoho takových argumentů a musíme být v této věci upřímní. Ne všechny z nich jsou relevantní a ne všechny si zaslouží, aby byly zváženy.
Je třeba, abychom přemýšleli o novém vzorci ratifikace evropských smluv.
Každá země musí být schopna vyjádřit své názory a já doufám, že toto odpoledne Sněmovna lordů Smlouvu ratifikuje a vyšle jasný signál, že proces pokračuje.
Pane předsedající, britský parlament ve Westminsteru dokončí dnes odpoledne proces ratifikace Lisabonské smlouvy.
Bude povzbudivé, až si zítra budeme číst noviny, abychom se nakonec dozvěděli, že Británie říká Evropě "ano".
Udělá to hodně pro obnovu morální autority a politické důvěryhodnosti Velké Británie a Irům by to mělo pomoci nalézt nový konsensus, který bude založený na méně libertas a více veritas.
Je bizarní, že pan Farage a jeho pravicové oddíly zde dávají přednost tomu, aby referendum v cizí zemi rozhodovalo jménem a namísto britského svrchovaného parlamentu.
Potvrzuje to můj názor, že plebiscit je formou demokracie, která je možná vhodná za revolučních okolností, ale naprosto nevhodná pro informovaná a poradní rozhodnutí o komplexním přepracování smlouvy.
Proto musí tento Parlament být Radě nápomocný při vytváření obsahu Lisabonské smlouvy.
Pane předsedající, Lisabonská smlouva je mrtvá.
Bez jednomyslnosti je to pouhá právní skutečnost.
Voliči, nejenom v Irsku, ale také ve Francii a Nizozemsku, řekli "ne" textu Smlouvy nebo jejímu dvojčeti.
Chceme-li získat zpět důvěru našich národů, musíme udělat více, než že dáme textu z Lisabonu jinou značku a jméno a zkusíme ho dále prosazovat.
Nové Smlouvě bylo příliš snadné se vysmát a na vysvětlování byla příliš obtížná a nejasná, což těm, kteří v referendu v jakékoliv zemi vedli kampaň za "ano", celou věc ztížilo.
Mnoho změn uvedených v této Smlouvě bylo dobrých, dokonce nezbytných, ale byly formulovány tak nejasným a nesrozumitelným jazykem, že je mohl málokdo pochopit.
Je na ostatních osmi členských státech, aby se rozhodly, zda a jak budou s ratifikací pokračovat, ale myslím, že by velmi pomohlo, kdyby se například Velká Británie rozhodla tak učinit prostřednictvím referenda a my bychom pak díky tomu mohli vidět, jestli máme důvěru občanů potřebnou k pokračování v tomto procesu.
(IT) Pane předsedající, dámy a pánové, pokud je irské referendum nedůležité a bezvýznamné, proč se tedy konalo?
Proč bylo rozhodnuto o nabídce této příležitosti plebiscitu, jak jsme slyšeli?
Je závažné, když parlament odepře možnost, která by lidem dovolila se vyjádřit s naprostou svobodou, jak to učinili lidé v Irsku, a když popře její důležitost.
Toto hlasování je jednoduše skvělým náhrobním kamenem, zdobeným keltským křížem navrchu, pro vyhlídku evropského superstátu, který naše obyvatelstvo tak nemá rádo.
Nemá rádo rozprodávání politické a také měnové svrchovanosti.
Jedná se tedy o stav věcí, který dává naději těm z nás, kdo, jako Irové, pevně věří v Evropu národů a regionů.
Z tohoto důvodu i my v Padánii obdobně žádáme referendum, i když z hlediska zákona byla tato smlouva nyní samozřejmě odmítnuta, zlikvidována.
Byla zlikvidována tímto neuvěřitelným postupem, kdy se smlouva, která ovlivňuje budoucnost našich národů schvaluje prostřednictvím parlamentního hlasování, s vyloučením lidu a občanů.
Naštěstí existuje jeden svobodný národ, který má smysl pro svoji vlastní svobodu ve své DNA.
Možná tato síla pochází z nutnosti bojovat za svobodu.
Je čas uvést skutečný význam tohoto hlasování. Říká "a dost" eurokratům z Bruselu, kteří chtějí vybudovat superstát, který je velice vzdálen zájmům a duši našich občanů.
My v Padánii se dnes všichni cítíme Iry.
(CS) Pane předsedo, po irském referendu nás, občany malých členských zemí, zejména Irska a Česka, peskoval předseda socialistů pan Schulz s tradiční německou velmocenskou arogancí.
Cituji: "Když však tak malé země blokují společný proces reforem, musíme nastolit otázku, zda tyto státy chtějí nebo nechtějí zůstat v Unii."
Chci Vás, pane předsedo, ujistit a vyřiďte to, prosím, panu Schulzovi, že když Irové zabili zvrhlý plod německého předsednictví, Lisabonskou smlouvu, Češi ji s ochotou pohřbí a zůstanou přitom členskou zemí.
Pohřbí ji už proto, že obsahuje Chartu a poprvé po 60 letech tak otevírá cestu k restituci sudetoněmeckého majetku u nás a k revizi nikoli Benešových dekretů, ale spravedlivého výsledku 2. světové války, a také proto, že zbavuje práva veta malé členské země a na jejich úkor zvyšuje hlasovací sílu Německa z 9 hlasů na 18.
Pan Schulz by si spíše měl položit otázku, jak by dopadla Lisabonská smlouva v Německu, kdyby byla předložena německému lidu v referendu.
Blahopřejeme Irům a také nám všem.
(CS) Dámy a pánové, jediným demokratickým a čestným řešením je přiznat, že Lisabonská smlouva je mrtvá a že byla slepou uličkou.
Hlavy států by měly zítra konečně vzít na vědomí, že v demokracii politika nevzniká nad husími játry v klimatizovaných sálech, a přestat se pokoušet řídit z Bruselu životy ostatních.
Irské referendum je jasným důkazem, že si lidé nechtějí nechat diktát a aroganci unijních elit líbit.
Rada musí zpřístupnit rozhodování veřejnosti a musí přestat občany podvádět.
Co pak se neumíme poučit z vlastní historie?
Opravdu politické elity chtějí, aby po krvavém 20. století velké státy opět rozhodovaly o státech menších?
A to některým premiérům a prezidentům nestačilo, že prožili podstatnou část svých životů v totalitě?
Dámy a pánové, Rada by si měla zítra zopakovat základní pojmy: proč Unie vznikla a na jakých hodnotách je postavena.
Měla by respektovat právo a pravidla a okamžitě prohlásit další ratifikaci mrtvé Lisabonské smlouvy za zcela zbytečnou.
Pane předsedající, pokud se díváte na mne, abych objasnila irské hlasování o Lisabonské smlouvě, obraťte svůj zrak jinam.
Nemohu to udělat. Ale i když jsem výsledkem hluboce zklamána, jednou věcí si jsem jistá - musíme ho přijmout jako demokratickou vůli lidu a respektovat jej.
Jaký to výstup k zaznamenání do historických knih, když se podívám dnes tady za sebe a uvidím nesourodou směsici extrémně pravicových britských kolegů, včetně Jima Allistera a podivného britského kriminálníka nádavkem k tomu, všechny navlečené v zelených svetrech, jak žádají uznání irského hlasování.britských kolegů.
(Protesty určitých členů skupiny IND/DEM).
Jak jinak mohly být historické knihy napsány, kdyby britští kolegové vždy uznávali hlas Irů!
Jak jinak mohlo vše být!
Kolik životů mohlo být zachráněno!
Vítám to - třebaže velmi pozdě.
My všichni musíme uznat irské hlasování.
(Protesty vzadu).
Měl spoustu času si to nacvičit za mřížemi; možná by teď mohl na chvíli mlčet...
(potlesk)
Jedna z irských poslanců v tomto Parlamentu, která již dnes dopoledne hovořila, rozdávala během kampaně letáčky, na kterých byla injekční stříkačka.
Možná by mohla tomuto Parlamentu říci, kde je v Lisabonské smlouvě ustanovení o eutanázii, kde jsou v Lisabonské smlouvě potrat, prostituce, rozhodnutí o dani z příjmů právnických osob, rizika pro irskou neutralitu.
Očekávám pravdu.
Irská vláda musí analyzovat tento výsledek klidně, aby přesně zjistila, k čemu došlo v textu Smlouvy, že naši voliči volili proti, a musí nabídnout odpovědi, které budou přijatelné nejenom pro odpůrce, kteří v Irsku hlasovali proti, ale také pro vlády všech ostatních členských států a jejich občany, kteří podle mého názoru mají také právo mít své slovo a vyjádřit svůj postoj a my to také musíme respektovat.
Požaduje se uměřená reakce na opravdové obavy irských voličů, ale ústupky extremistům dělat nesmíme.
Až se prach usadí, doufám, že se mnou budou kolegové souhlasit, že dvourychlostní Evropa není odpovědí, ale začátkem konce Unie, nejúspěšnějšího demokratického mírového projektu naší doby.
Vždy bylo snadnější šířit strach než naději.
Slavný irský politik, jeden z našich - James Dillon - kdysi řekl: "Ať se propadnu, jestli by pravda kdy mohla dohonit lež, která je dobře vyslovena a je vyslovována dostatečně často."
Nedohonila.
Nepodařilo se nám odlišit skutečnost od fikce v myslích dostatečného počtu našich voličů, navzdory statečnému úsilí našeho manažera voleb, Gay Mitchella, a mých kolegů.
Nyní je na naší nové vládě (Taoiseach), která měla nepříznivý začátek, aby přišla s řešením.
(Potlesk)
Pane předsedající, vskutku musíme nejenom naslouchat výsledku z Irska, ale musíme o něm přemýšlet a smířit se s ním.
Ale, jak již bylo řečeno, musíme také naslouchat ostatním 26 zemím, jejich výsledkům a také obavám, které mohou být vyjádřeny během jejich ratifikace.
A poté se musíme chopit nesmírné výzvy, kterou představuje překlenutí této mezery.
Pokud skutečně nakonec získáme 26 ratifikací a jedno odmítnutí, nebude ani nerozumné, ani nedemokratické požádat toho jednoho, kdo odmítl, zda by mohl zvážit možnost uzpůsobení reformního balíčku, jeho přezkoumání, lepší vysvětlení, možná hledání nového kompromisu spíše než blokování reformy.
Na tom není nic nerozumného ani nedemokratického.
Koneckonců dokonce i někteří z těch, kteří vedli kampaň za "ne" v Irsku, prohlašovali, že jejich proklamovaným úmyslem je smlouvu znovu projednat a hledat její lepší podobu.
Někteří lidé - a slyšeli jsme to z určitých částí tohoto Parlamentu - chtějí slyšet pouze jednu stranu, odpověď, která se jim líbí, což je odpověď "ne".
Já chci slyšet obě strany, a pak najít řešení přijatelné pro všech 27 zemí.
To je výzva, které musíme všichni dostát.
(FR) Pane předsedající, je zřejmé, že se nikdy nejedná o nic vedlejšího, pokud lidé, když jsou tázáni na budoucnost Evropy, řeknou "ne", a my nemůžeme a nesmíme toto "ne" ignorovat.
Naopak se tomu musíme postavit čelem a pokusit se na to reagovat.
Pokud jde o mě, jsou zde dvě otázky, kterými se musíme zabývat.
První se vztahuje k demokracii.
Občané očekávají, že Evropa nabídne čitelnost, viditelnost, porozumění, vysvětlení, vzdělání, podporu.
Tato otázka se týká každého, nejenom národních vlád.
Platí také pro evropské orgány, zejména Komisi a Radu.
To je první otázka.
Druhá se týká smyslu Evropy, její duše a, jak právě zmínil Martin Schulz, jejího raison d'ętre.
Proč jsme budovali Evropu?
Není možné to jednoduše zredukovat na otázky trhu.
Nebudovali jsme Evropu pouze kvůli hospodářské soutěži; jsme společně kvůli hodnotám, máme projekt pro společnost, máme model společnosti - ekonomický, sociální, udržitelný, humánní - a tento model si zaslouží, abychom se ho ujali, nesli ho dál a bránili ho.
To očekávají naši spoluobčané.
Svět se od Římské smlouvy velmi změnil.
Musíme se vrátit k rýsovacímu prknu a položit nové základy evropského projektu, aby reagoval na krize, před kterými v této době stojíme - finanční krizí, potravinovou krizí, energetickou krizí - ale aby také reagoval na značné problémy, se kterými se musíme vypořádat.
Jak můžeme vytvářet a plánovat růst, který je kvalitnější, udržitelnější a spravedlivější?
Jak můžeme zmenšit nerovnosti?
Jak můžeme dosáhnout nové globální rovnováhy?
Jak můžeme znovu promyslet otázku rozvíjejících se zemí a zejména jejich soběstačnosti?
To jsou otázky, na které musíme odpovědět, a já si myslím, že nyní více než kdy předtím je nakonec čas, aby se Evropa vrátila k politice.
(DA) Pane předsedající, přední, populární dánský podnikatel napsal do včerejšího vydání novin Berlingske Tidende následující: "Evropané plně podporují mezinárodní politickou spolupráci a globální odpovědnost.
Když občané Evropské unie deklarují svoji podporu demokracii na národní úrovni, samozřejmě také podporují demokracii v evropském kontextu, a přesně toho se jim nedostává."
Dostalo se nám opakovaných ujištění, že Lisabonská smlouva nemůže vstoupit v platnost, pokud ji odmítne třeba jenom jedna země, a přesto - co napsal pan Pöttering ve svém prohlášení ze 13. června?
(DE) Odmítnutí textu Smlouvy jednou zemí Evropské unie nemůže znamenat, že ratifikace, které již uskutečnilo 18 zemí Evropské unie, se stávají neplatnými."
(DA) Za časů absolutismu se králové a císaři setkávali, aby se dohodli, jak si mezi sebou rozdělí moc.
Tyto dny se vrátily.
Princ Pöttering, císař Barroso a vladaři jejich vazalských států se rozhodli, že na občanech Evropy nezáleží.
Dvaceti šesti státům nebylo dovoleno hlasovat a jedna země, která přeci jenom hlasovala, zjistila, že to nic neznamená.
Unie nemá žádný všelidový mandát.
(DA) Pane předsedající, minulý pátek řekli Irové v hlasování "ne" Lisabonské smlouvě, která je špatnou kopií ústavy, které také v hlasování řekli "ne" Francie a Nizozemsko.
Předseda Komise nicméně sděluje, že ratifikace má pokračovat.
Jsme informováni, že skepticismus jedné země nemůže vývoj zastavit.
Má to vypadat tak, jakoby byl problém s Iry.
Ale žádný takový problém není.
Propast není mezi Iry a Evropou, je mezi občany a hlavami států nebo vlád Evropy.
Propast není mezi určitými evropskými zeměmi a zbytkem Evropy.
Francie, Nizozemsko a Irsko si nepřejí brzdit rozvoj, přejí si rozvoj jiného typu.
Proč je to tak těžké pochopit?
Pokud se týká pana Schulze, řekl bych mu "styďte se".
Přirovnáváte ty, kterým říkáte "anti-Evropané", k fašistům, ale to, co je fašistické, je vaše rétorika.
Říkáte, že anti-Evropané běhali nahoru a dolů po schodech, chodili agitovat.
Není třeba mít příliš vědomostí o historii, aby si člověk vzpomněl, co se říkalo o lidech černé barvy pleti v minulém století.
To je hanba!
Styďte se!
(DE) Pane předsedající, Irové řekli Smlouvě "ne" a odpovědí grandů EU bylo to, že dohnali Iry k zuřivosti, když si povolali předsedu vlády (Taoiseach) do Evropské rady, aby zdůvodnil jejich "nesprávné konání".
To je dětinské a nehodné vize Evropy, kterou měli otcové zakladatelé.
Ještě víc krátkozraké ale je požadovat vyloučení Irska nebo se pokoušet Smlouvu protlačit.
Pokud budeme hlasování opakovat tak dlouho, dokud nebude dosaženo kýženého výsledku, způsobí to pověsti Evropy skutečně nenapravitelnou škodu.
Od roku 1990 se v Evropě konalo 290 referend, a přesto nemáme žádná referenda o zásadních rozhodnutích velkého významu, jako je přistoupení Turecka nebo zavedení eura, a nyní nám není dáno slovo o něčem tak důležitém, jako je Lisabonská smlouva.
To, jak Brusel chápe demokracii - kdy se od občanů jednoduše očekává, že požehnají rozhodnutí EU nebo budou hlasovat pro strany, které EU schválí -, skutečně připomíná Sovětský svaz.
Místo aby se EU cítila dotčena, měla by přijmout význam irského "ne" jako výsledku hlasování takový, jaký je: jako šanci na novou orientaci směrem k politikám, které jsou zaměřeny na lid a občany Evropy.
(DE) Pane předsedající, jak Martin Schulz laskavě poukázal, je skutečně mnoho hlav států, které patří do PPE-DE, a to odráží skutečnost, že PPE-DE je blíže občanům, a proto vyhrává více voleb.
Nicméně skutečností je, že existuje řada náznaků potřeby střední cesty mezi racionální hospodářskou politikou a sociální politikou.
Plně respektuji výsledek referenda v Irsku.
Nerespektuji však kampaně lží, které vedou jistí lidé nalevo i napravo, a pokoušejí se tak uvádět lidi v omyl a stavět je proti této sjednocené Evropě - sjednocené Evropě, která je nejúspěšnějším konceptem v historii tohoto kontinentu, kontinentu, který dosáhl míru, svobody a prosperity.
(potlesk)
Musíme uznat, že právě taková Evropa má zvláštní význam pro menší národy.
Sedí s námi okolo stolu, mají křesla v tomto Parlamentu a v Evropě nemůže být rozhodnuto nic bez jejich svolení, zatímco dříve mohly velké národy ty menší úplně převálcovat.
To je ten rozdíl: v naší Evropě si jsou všechny národy rovny a právě to se pokoušíte zničit, pane Farage, s vašimi britskými imperialistickými národy!
Potřebujeme tuto Smlouvu, aby rozšíření mohlo fungovat účinně a abychom mohli dosáhnout demokracie překlenutím demokratické mezery a posílením národních parlamentů.
Potřebujeme tuto Smlouvu, aby se jejím prostřednictvím zajistilo ustanovení o subsidiaritě a aby nám umožnila vyrovnat se s náročnými úkoly v budoucnosti, od energetické krize po organizovaný zločin, a poskytla nám možnosti k reakcím na ceny potravin a ropy a na jiné podobné výzvy.
To vše bude zničeno, pokud se nevybavíme nástroji, které jsou uvedeny v Lisabonské smlouvě, zejména těmi, které se týkají sociálních práv, jmenovitě Listinou základních práv a "sociální klauzulí", která stanoví, že se sociální záležitosti musí zvažovat při vytváření a uplatňování všech politik.
Smlouvu nyní může ratifikovat dvacet šest členských států a každý z nich se k tomu zavázal.
Byla to Velká Británie, která mě naučila, že v zastupitelské demokracii může parlament hovořit za občany a já UKIP nedovolím zničit to, co jsem se naučil od Velké Británie.
Těchto 26 členských států může Smlouvu ratifikovat pomocí parlamentního procesu, a pokud bude tento proces úspěšně dokončen, mohou pak Irové vše znovu zvážit.
Od Irska budeme očekávat nějaké návrhy na zachování soudržnosti našeho Společenství 27 členských států, protože nechci být svědkem rozdělené Evropy a nechci být svědkem Evropy, ze které zůstane jenom jádro.
Chci být svědkem Evropy, která zůstane jednotou rovných, s 27 zeměmi, a proto podporuji Lisabonskou smlouvu.
Pane předsedající, jsem méně diplomatický než většina mých kolegů v tomto Parlamentu.
Skutečností je, že lži, zatracené lži a statistiky zvítězily nad pravdou v irském referendu.
Lisabon není mrtev.
Nicméně volba, která byla učiněna v Irsku, je svrchovaným rozhodnutím Irů.
Jediní, kdo mohou toto rozhodnutí o této Smlouvě pozměnit, jsou Irové.
Jestli se tak stane, nebo ne, závisí na diskusích, které začnou zítra mezi irskou vládou a ostatními 26 hlavami států.
Nejde mávnout žádnou kouzelnou hůlkou.
Bude trvat, než se dojde k závěrům.
Navrhuji nový konečný termín pro ratifikaci Lisabonu.
Myslím, že když bude stanoven na dobu před evropskými volbami, bude to rozumný cíl.
Pokud budou Irové i nadále nespokojeni s Lisabonem v jakékoliv podobě, jaká bude mezi námi a zbytkem Evropy dohodnuta, pak nebude mít Irsko žádnou jinou možnost než znovu projednat svůj vztah s Unií.
Pro naši zemi by to byl katastrofální směr.
Evropa toho moc neztratí, pokud ztratí Irsko, ale Irsko ztratí vše, pokud ztratí Evropu.
Globální výzvy, před kterými všichni stojíme v tomto neustále se měnícím a propojeném světě, jsou jasné: změna klimatu, demografická změna, migrace a energetická krize, hlad a chudoba, které zabíjejí miliony lidí, nejistota mezi lidmi, mezinárodní zločin, a navíc k tomu krize identity v prakticky v každém z našich členských států.
Tyto náročné úkoly nemůže žádný členský stát splnit, když spustí rolety a bude doufat, že tyto úkoly zmizí.
Mohl bych na závěr naléhavě požádat, aby Evropa prokázala konkrétní schopnost nabídnout slušné životní a pracovní podmínky?
To znovu posílí naši jednotu a solidaritu a přinese to pozitivní řešení této krize.
(Potlesk)
Pane předsedající, zkuste se zamyslet. Kdyby Irové hlasovali "ano", je někdo tady přesvědčen, že by naše zelená trička nesla nápis "Respektujte hlasování v Irsku"?
Pravdou je, že nerespektují ani Iry, ani demokracii.
Jediné, co respektují, je "ne", a to je poměrně specifické.
Když Švédsko vstoupilo do Evropské unie, bylo v ní 12 členských států.
Psal se rok 1995.
Dnes je v ní 27 členských států.
To je poměrně velká změna a já si myslím, že není mnoho lidí, kteří by mohli zpochybnit, že se Evropa stala mnohem, mnohem lepší díky tomuto rozšíření a tomuto rozsahu vývoje.
Dnes, kdy diskutujeme o referendu v Irsku, můžeme říci, že ti, kdo celou dobu říkali "ne", se celou dobu mýlili, a ukázalo se, že my, kteří jsme obhajovali budoucí vývoj Evropské unie, jsme měli pravdu.
Takže pokračujme stejným způsobem, jakým jsme dosáhli těchto výsledků, s vytrvalostí, vizí, demokracií a úctou ke každému členskému státu.
Pokračujme v demokratickém ratifikačním procesu v každém členském státu, ale respektujme také rozhodnutí každého členského státu a mějme při tom na paměti vytrvalost.
Je třeba, abychom šli dál, pokud se týká energetického trhu, vnitřního trhu a způsobů, jak dosáhnout lepších výsledků ve všech oblastech, ale také abychom pochopili, že Niceská smlouva nestačí, pokud máme pokračovat na stejné úrovni rozvoje a se stejnými vizemi, díky kterým jsme toho tolik dosáhli.
Takže pokračujme a buďme Evropou, která říká "ano".
Pamatujme si, že lidé, kteří říkají "ne", v této Evropě ničeho nedosáhli.
(Potlesk)
(SL) Tato diskuse není ničím novým.
Podobně jsme diskutovali, když voliči ve Francii a Nizozemsku odmítli ústavní smlouvu.
V té době nás Komise a Rada ujišťovaly, že proces ratifikace bude pokračovat, ale pak oba orgány, společně s naším Parlamentem, podlehly pokušení tento ratifikační proces zastavit.
Dnes, přes náš respekt k rozhodnutí irských voličů, bych se postavil za to, aby proces ratifikace nyní zastaven nebyl a aby proběhl do konce.
Myslím, že v tomto případě bude snadnější najít řešení pro přijetí Lisabonské smlouvy, než znovu podlehnout pokušení a proces zastavit kvůli jednomu referendu.
Zadruhé je tady něco, co nám má být naprosto jasné: existuje zásadní rozdíl ve vnímání důležitosti Evropské unie mezi politickou elitou doma, v národních kruzích, v Evropské unii a mezi většinou našich občanů.
Zde se musíme ptát, zda Parlament, Rada a Evropská komise mohou udělat cokoliv dalšího navíc, aby tuto komunikační propast překlenuly a znovu inspirovali naše lidi evropskou myšlenkou.
Myslím, že bych při uvítání plánů slovinského předsednictva na zítřejší Radě navrhl, aby také diskutovala o tomto - nové strategii pro dialog mezi občany a Evropskou unií - nejenom s ohledem na uzavření ratifikace Lisabonské smlouvy, ale také v jiných ohledech.
(Potlesk)
(ES) Pane předsedající, dnes se zde hovořilo o respektu a není pochyb o tom, že musíme respektovat výsledek referenda konaného v Irsku, ve kterém někteří lidé hlasovali "ano" a někteří hlasovali "ne".
Všichni se, myslím, shodneme na tom, že musíme respektovat zbývající země, a proto pokračovat v ratifikaci.
Chci však hovořit o respektu k demokracii a chci jasně prohlásit, že schválení občany má stejnou hodnotu jako schválení parlamentem; naprosto stejnou hodnotu.
Musíme pamatovat na první "r": respekt.
Druhé "r" je reflexe.
Musíme zkoumat důvody, které vedly k "ne" jako výsledku hlasování v Irsku, musíme se snažit vysvětlit, proč je Lisabonská smlouva lepší než smlouvy stávající, a musíme tak učinit pomocí faktů a čísel.
Musíme lidem vysvětlit, že - stejně jako irský kůň, který před pár dny vyhrál Epsom Derby, jménem New Approach (Nový přístup) - je také Lisabonská smlouva "novým přístupem", který Evropa potřebuje, aby mohla svým občanům nabídnout přidanou hodnotu.
Po této reflexi je třetím "r" jako rozhodnost.
Musíme najít řešení a v tomto ohledu mi dovolte naprostou otevřenost - někteří z těch, kdo podporovali "ne" jako výsledek hlasování, používali smrtící a hanebný argument. Říkali: "Hlasujte ,ne' a my pak znovu vyjednáme Lisabonskou smlouvu s výhodami pro Irsko."
Chci na tomto místě jasně prohlásit, že Evropa je společenstvím práv, kde vládne nálada společnosti a rozhodnutí musí být respektována.
My v Evropském parlamentu jasně prohlašujeme, že k žádnému novému projednávání Lisabonské smlouvy nedojde. Evropané a tento Parlament jsou přesvědčeni, že pro Evropu je tento bod zásadní, aby se mohla posunout kupředu.
Ti z nás, kdo Smlouvu podporují, chtějí stavět na tom, co máme.
Moje otázka zní: Jakou alternativu předkládají ti, kdo chtějí "ne" jako výsledek hlasování?
Byl bych rád, kdyby mi to vysvětlili.
(FR) Pane předsedající, dnes je 18. června a jako Francouz jsem stravován požadavkem z Londýna: braňte se, pokračujte, vytrvejte a nikdy se nevzdávejte.
Slovo "veto" se píše stejnými čtyřmi písmeny jako slovo "vote" (hlasovat), ale pro ostatní tady není žádné veto, a tak musíme pokračovat.
Jak již zaznělo, je to šesté "ne" v devíti referendech od pádu Berlínské zdi.
To vyvolává otázky.
Říká se, že Evropa není dost sociální; nikdy nebude dost sociální.
Není dost demokratická; zůstane nedokonalá.
Je příliš byrokratická; vždy budou existovat technici, kterým se říká technokraté.
Myslím, že prochází hroznou krizí identity.
Věci byly dříve jednodušší.
Dnes je tak trochu všude kolem; už si není příliš jistá svým významem, svojí historií, svým určením, a s tím se musíme vypořádat.
Abychom tak mohli učinit, potřebujeme skvělé vedení a z tohoto pohledu jsme jaksi ponecháni sami sobě.
(Potlesk)
(IT) Pane předsedající, dámy a pánové, zdá se mi, že zítřejší zasedání Evropské rady má ve skutečnosti - jak řekl pan úřadující předseda i předseda Barroso - na svém programu řadu bodů, a nejenom výsledek referenda v Irsku.
Je však zjevné, že toto téma zabralo prakticky celou rozpravu z dnešního dopoledne.
Je to významná záležitost.
Byly uváděny a analyzovány různé důvody, proč Irové reagovali tak, jak reagovali, ve skutečnosti pouze s těsným náskokem nad hlasy pro.
Bylo toho řečeno hodně, ale jsem přesvědčen, že se musíme zeptat prakticky sami sebe, proč byla reakce Irů taková, jaká byla, a pak se rozhodnout, jak budeme nadále postupovat.
Opakuji - bylo toho řečeno hodně, ale myslím si, že odpověď spočívá ve skutečnosti, že občanům Evropy chybí informace.
Pochybili jsme všichni. Vinu sdílíme.
Vinu nesou vlády. Obecně bylo řečeno - a já s tím souhlasím -, že si vlády přičítají zásluhy, když se daří, ale když se přestane dařit nebo je důvod ke kritice, vždy je na vině Evropa.
O tom není vůbec žádných pochyb.
Nikdo ale, pane předsedo Rady, pane předsedo Komise, nikoho nenutí, aby v Evropě zůstával.
Podle mého názoru musíme respektovat výsledek referenda v Irsku.
Stejně tak ale musíme respektovat přání ostatních 26 členských států; 18 v současné době, ale brzy to bude 26.
Nikdo by neměl být nucen, tak řečeno, aby zůstal uvnitř klece, kde se mu nelíbí.
Evropa musí jít dál; Evropa se nesmí zastavit.
Končím, pane předsedo.
Evropská rada musí zítra, podle mého názoru, přijmout jasné rozhodnutí o nové strategii - hlavy států a vlád tak mohou učinit - novou strategii, podle které ti, kteří chtějí zůstat na palubě, mohou na palubě zůstat, ale Evropa musí jít dál v obecném zájmu.
Pane předsedající, předpokládám, že obsese lídra britské Independence Party podvodníky je způsobena důvěrným vztahem jeho vlastní strany s podvodem a podvodníky.
Abych se vrátil k hlavnímu bodu rozpravy - je jasné, že Lisabonská smlouva nemůže vstoupit v platnost 1. ledna, jak jsme doufali.
Musíme čekat na irskou vládu, aby nám řekla, jak bychom podle nich měli dál postupovat.
Mezitím by ostatní státy měly uplatnit své svrchované právo na ratifikaci této Smlouvy.
Členský stát, který zastupuji, dokončí svoji ratifikaci dnes v souladu se svojí dlouhodobou a obecně respektovanou parlamentní tradicí.
Globalizace mezitím pokračuje rychlým tempem a spolu s ní nejistota, kterou vytváří. Mnoho dokladů o tom jsme viděli v irském referendu.
Evropská unie je politickým procesem, který byl vytvořen proto, aby se zabýval těmito otázkami.
Takže bychom měli dělat následující - zabývat se rozvojovými cíli tisíciletí, změnou klimatu, migrací.
A kde je akce?
Proto se hodlám vyhnout příliš introvertnímu, institucionálnímu rozmýšlení a přemýšlet o akci na zlepšení způsobu života našich občanů.
Přesto mám jednu otázku pro slovinské předsednictví: Mohli byste mi říci, jaké jsou důsledky irského hlasování pro přistoupení Chorvatska k Evropské unii?
(PL) Pane předsedající, diskutujeme o přípravách na Evropskou radu.
Mám samozřejmě za to, že všichni poslanci, kteří si vzali slovo, mají pravdu z pohledu některé větší nebo menší skupiny Evropanů.
Měli bychom ale mít na paměti, že pokud by se tato rozprava konala ve středu minulý týden, byla by úplně jiná.
Jistě bychom nediskutovali o problému Lisabonské smlouvy.
Místo toho bychom projednávali každodenní problémy občanů Evropy.
Podle toho, jak se věci mají, se občané Evropské unie příliš nezajímají o odmítnutí Smlouvy občany Irska.
Mnohem více se zajímají o ceny benzínu na čerpacích stanicích a o jiné problémy, které vyvstávají každý den.
Bylo by špatné, kdyby se naše dnešní diskuse a výsledek summitu zaměřily pouze na Lisabonskou smlouvu.
Je třeba, abychom si uvědomili, že se od nás jako politiků v současné době požaduje, abychom se zabývali dvěma důležitými otázkami.
Jednou z nich je, jak reagovat na každodenní očekávání našich občanů, a druhou je Lisabonská smlouva a její plnění.
Druhá z uvedených otázek určí naši budoucí schopnost zabývat se starostmi občanů Evropy.
Musíme se tedy pokusit oddělit tyto otázky a diskutovat nejenom o Lisabonské smlouvě, ale také o otázkách, které v současné době naše občany zajímají.
Je třeba, abychom občanům vysvětlili, proč přijetí Smlouvy a její plnění usnadní řešení jejich každodenních problémů.
Je třeba, abychom vysvětlili, proč jsou institucionální řešení, která navrhujeme, pro Evropskou unii dobrá.
Navrhovaná opatření povedou v důsledku k větší vzájemné solidaritě a péči a zároveň k většímu respektu k tomu, co zastáváme v každé z našich zemí.
(SV) Naprosto souhlasím, že každý členský stát má právo na vyjádření vlastního názoru.
Je to demokratické právo.
Zastávám také názor, že Lisabonská smlouva je v mnoha ohledech lepší než stávající Smlouva.
To platí pro rozsah pokračujícího rozšiřování a větší otevřenost, ale také pro práva zaměstnanců.
Když jsem Irsko navštívil a setkal se během kampaně se zástupci odborů, existovaly tam oprávněné obavy, že vztah mezi trhem a sociálními právy není v současné době vyvážený.
Také v Irsku se objevily odkazy na rozsudky Soudního dvora ve věci Laval a Rüffert.
Toto jsou dva nejzávažnější důsledky: zaprvé po těchto rozsudcích nadále neplatí rovné zacházení.
Ti, kteří pocházejí z členských států s nižší úrovní platů, musí být spokojeni s minimální mzdou a nedostane se jim rovného odměňování.
Zadruhé bylo právo na stávku omezeno způsobem, který je naprosto nepřijatelný.
Rada a Komise se musí s těmito záležitostmi vyrovnat.
Je to otázka rovnováhy mezi sociální Evropou a tržní Evropou.
Pokud se tato rovnováha nenapraví, otočí se naši lidé k EU zády.
My všichni neseme v tomto případě odpovědnost, všechny tři orgány, a musíme jednat rychle.
Pane předsedající, respekt k irským voličům nepředstavuje žádný problém, ale stejný respekt bychom měli mít k rozhodnutím, která učinilo 18 demokraticky zvolených národních parlamentů, a dále projevit stejný respekt ke zbývajícím osmi členským státům a umožnit jim svobodné rozhodnutí o reformní smlouvě.
Se vší náležitou úctou k hlasování v Irsku, EU s 27 členskými státy se nemůže stát politickým rukojmím omezeného počtu oponentů Lisabonské smlouvy.
K reformě EU není žádná alternativa.
Ano, Evropa se může zastavit, ale svět kolem nás se kvůli nám nezastaví, a nejdramatičtější obětí tohoto hlasování bude solidarita Evropy - naše společná zahraniční a bezpečnostní politika a energetická solidarita.
Existuje také etický rozměr, kterým se potřebujeme zabývat.
Toto referendum nás má probudit k věrohodnému závazku vůči našim základním hodnotám.
Naši občané možná nebudou nikdy plně informováni o podrobnostech Smluv, ale vždy je možné v ně vkládat důvěru, že jsou schopni rozlišovat mezi integritou a skutečným závazkem na jedné straně, a polopravdami a Realpolitik na straně druhé.
Místo abychom přežívali od jedněch národních voleb k druhým, místo abychom se oddávali spotřební demokracii orientované na získávání stále většího množství peněz z Evropy, potřebujeme lídry, kteří jsou schopni na naše občany apelovat: "Především co vy sami můžete udělat pro Evropu?"
A věřte mi, pokud budeme takové lídry mít, najdeme občany, kteří nás podpoří.
(CS) Dámy a pánové, před půl rokem se v Lisabonu zavázalo 27 šéfů evropských vlád a států svým podpisem k ratifikaci reformní smlouvy.
Chtěl bych, aby toto bylo připomenuto ve čtvrtek na zasedání Evropské rady.
Chtěl bych, aby povinnost ratifikace byla připomenuta zvláště českému premiérovi Mirku Topolánkovi, který podobně jako český prezident tvrdí, že Lisabonská smlouva je mrtva a že ji nemá cenu dále ratifikovat.
Přál bych si, aby to byli hlavně premiéři z tábora Evropské lidové strany, kteří připomenou českému premiérovi povinnost a také zodpovědnost, která stojí před předsednickou zemí.
Česká republika od 1. ledna bude předsedat Evropské unii a závěr ratifikačního procesu, řešení celého problému ohledně Lisabonské smlouvy bude spadat právě na bedra této republiky.
Opakuji, přál bych si, aby to byla hlavně Evropská lidová strana, která tuto povinnost českému premiérovi připomene.
(RO) Evropská rada, kterou dnes připravujeme, je pro budoucnost Evropy rozhodující.
Jedna z nejvíce prosperujících evropských zemí a představitel hospodářského úspěchu dosaženého zaváděním evropských integračních postupů řekla Lisabonské smlouvě "ne".
Ve stejné době přijalo tento dokument 18 evropských zemí, z nichž většinu tvoří stejných 18 zemí, které také řekly "ano" evropské ústavní smlouvě.
Stejně jako mnoho řečníků přede mnou, i já jsem zklamána výsledkem referenda v Irsku.
Evropská unie nicméně musí pokračovat v reformách, které jsou pro ni nezbytné.
Evropa s několika úrovněmi rychlosti, pro které existovaly postupy již od Amsterodamské smlouvy, a s dobře určenými možnostmi vyloučení, je jediný způsob, jak v této chvíli můžeme jít dál.
Šance, kterou muselo Irsko rozvinout, musí být dána i zemím, které se nedávno připojily k EU, jako je Rumunsko.
V časech, jako jsou tyto, musíme mít na paměti věci, které nás spojují a dávají nám důvod, proč jít dál, musíme se kolem nich znovu seskupit.
Sir Winston Churchill ve své slavné řeči na obhajobu Spojených států evropských řekl, že pokud by se Evropa jednoho dne spojila ve sdílení svého společného dědictví, nebylo by konce štěstí, prosperity a slávy, ze kterých by se její občané mohli těšit.
Věřím této vizi a zároveň vím, že k jejímu dosažení je potřeba velké úsilí.
A přesto by nás to nemělo zastavit v další práci.
(DE) Pane předsedající, potřebujeme zlepšení, ne odůvodňování!
Je nicméně třeba velice jasně říci, že většinu odpovědnosti za nálady vůči EU v našich členských státech nesou národní vlády.
Je třeba, aby ze summitu EU, který se koná zítra a pozítří, vzešla jedna věc - omluva šéfů států a vlád občanům ve svých členských státech za to, že nebyli dost upřímní, pokud se týká rozhodnutí Společenství, za to, že veřejnosti neuměli poskytnout odpovídající informace, že s nimi nekomunikovali a že nebyli dost odvážní a poctiví, pokud jde o jejich podíl na odpovědnosti za rozhodování v Evropě.
Evropská politika je domácí politika.
Musí proto být nedílnou součástí informační a komunikační politiky vlád.
Je neupřímné, neodpovědné a falešné dělat z Evropské unie obětního beránka při každém problému místo přijetí vlastní odpovědnosti a pak chtít po občanech jejich podporu dva týdny před referendem.
Dámy a pánové, toto je nutné zlepšit.
Pane předsedající, irské "ne" jako výsledek hlasování naznačuje, že nebývalý a úspěšný experiment v rámci světové politiky, Evropská unie, se dostal do potíží.
Má-li však jakékoliv referendum skutečně svědčit o vůli lidu, měla by mu předcházet informační kampaň.
V případě Irska to můžeme zjistit stupněm shody nebo jejího naprostého nedostatku mezi Lisabonskou smlouvou a argumenty, které byly uplatněny proti ní.
Demokracie nás samozřejmě nutí brát výsledek z Irska v potaz, a my tak činíme.
Ale demokracie nemůže stejně tak být prováděna na úkor práv ostatních, jmenovitě těch, kteří již ratifikovali Lisabonskou smlouvu a zejména ji nelze zneužívat k vydírání většiny menšinou.
Obávám se, že irské "ne" povzbudí spíše než odradí stávající tendence k převedení některých společných politik zpět na vnitrostátní úroveň na základě prodlužování právního vakua, ve kterém se EU nachází od doby, kdy byla zamítnuta ústavní smlouva.
Na závěr bych řekl, že jako poslanec Evropského parlamentu z bývalé komunistické země, která vyvinula velké úsilí, aby byla přijata do Unie, bych byl velmi nerad svědkem toho, že komunismus bude žít déle než Evropská unie.
(PL) Pane předsedající, zdálo by se, že všechny dohody, kterých bylo v Lisabonu dosaženo, jsou zatracovány.
Jak Lisabonská strategie, tak Lisabonská smlouva skončily fiaskem.
Irsko minulý týden odmítlo Lisabonskou smlouvu v referendu.
To znamená, že je tento dokument nyní mrtvý.
Nadcházející summit bude muset určit, zda existuje nějaká naděje na znovuoživení Smlouvy.
Evropský parlament by měl vyslat jasný signál, že akceptuje pravidla demokracie, i když některým poslancům nemusí daný výsledek udělat radost.
Je nepřijatelné občany Irska napadat a tlačit ke zdi.
Jednou možností, jak vyvíjet přijatelný tlak, by bylo pokračovat v procesu ratifikace Smlouvy v jiných zemích.
Extrémní a neodpovědné poznámky naznačující možnost vyloučení tak domněle arogantní země z Unie jsou důvodem k znepokojení.
Doufáme, že Evropská rada zváží nový a demokratičtější program pro Evropskou unii.
(FR) Pane předsedající, všichni víme, že demokracie není dlouhá, klidně plynoucí řeka, ale víme také, že jsme si k organizování naší společnosti vybrali právě demokracii.
Proto, pokud jde o mě, se irské "ne" neliší od francouzského "ne" nebo nizozemského "ne". My jsme ale nebyli schopní, stejně jako v roce 2005, vysvětlit, proč je Evropa pro naše občany dobrá.
Nebyli jsme schopni je uklidnit ohledně ekologické krize, která je přímo zasahuje.
Nesouhlasím ale se spekulacemi a věřím, že bychom měli počkat do konce ratifikací.
Nicméně bych ale Radu požádal, aby občanům vyslala přesvědčivý signál, a ukázala tak, že existuje opravdová touha po transparentnosti a touha po posílení demokracie ve vztahu k našim spoluobčanům.
Požádal bych Radu, aby otevřela své dveře, a také bych požádal, aby předsednictva Komise a Rady byla jmenována zároveň v evropskými volbami.
Ano, to by byl přesvědčivý signál a my k tomu, abychom takovou změnu mohli učinit, ratifikaci Smlouvy nepožadujeme.
Pane předsedající, tato rozprava je velice živá a je to rozprava, které pečlivě naslouchám.
Ano, Irové promluvili a řekli "ne".
Ale jedna z věcí, které mě hluboce znepokojují, je, že ti, kteří hlasovali "ne", cítili, že v jejich konání nespočívá žádné riziko. Možná cítili, že status quo přetrvá.
Nyní je z této rozpravy velice jasné, že jiné země jsou přesvědčeny o stejné hodnotě svého procesu ratifikace prostřednictvím parlamentu a o tom, že tento proces bude pokračovat.
Takže Irsko a Irové budou mít určité dilema, až se budou případně zabývat situací, kdy 26 států Smlouvu ratifikuje, a náš předseda vlády (Taoiseach), Brian Cowen, vystoupí v následujících několika dnech jistě s reflexí a možná také návrhy, které se budou týkat dalšího postupu.
Mohla bych se obrátit konkrétně na Kathy Sinnottovou, která podle mého názoru vedla kampaň s poněkud úděsnými argumenty pro hlasování "proti"?
Mohla bych jí říci, k uvedené obavě o ztrátu hodnot v Irsku, že nemůžeme za ztrátu hodnot v Irsku svalovat vinu na Evropu?
To jsme si udělali sami a přestaňme házet odpovědnost na Evropskou unii a třeba se podívejme na své vlastní hodnoty materialismu v Irsku a kdekoliv jinde.
(PL) Pane předsedající, jsem pevně přesvědčena, že by proces ratifikace Lisabonské smlouvy měl pokračovat.
Pro země, které podepsaly tento dokument, to je podle Vídeňské úmluvy o smluvním právu mezinárodní zákonná povinnost.
Tato smlouva dává příležitost k zásadním reformám Unie.
Umožní například vytvoření společné energetické politiky v Evropě.
Taková politika je pro Unii a také pro moji zemi, Polsko, velmi důležitá.
Zaručila by energetickou bezpečnost všem mým spoluobčanům.
Zastupuji Slezsko, které má pět milionů obyvatel.
Pro můj region by taková politika znamenala příležitost k pokroku a vývoji, protože Slezsko je na energetické zdroje bohaté.
Proto pokládám otázku: Bude to vše zmařeno irským "ne"?
Respektuji výsledky referenda v Irsku, ale zároveň je pro mě těžké přijmout, že hlasy 109 964 Irů, které představují rozdíl mezi hlasy "proti" a "pro", by měly tu moc určit budoucnost mé země, mého regionu a v podstatě budoucnosti Evropské unie.
Myslím, že by se nemělo dovolit, aby se tak stalo.
(DE) Pane předsedající, rád bych vyjádřil své díky občanům Irska a také CAEUC, skupině, která v Irsku vedla kampaň proti Lisabonské smlouvě.
Tato Smlouva byla do dnešní doby třikrát zamítnuta - jednou ve Francii, jednou v Nizozemsku a nyní byla zamítnuta mírně pozměněná verze Smlouvy v Irsku.
Nakonec to skutečně musíme akceptovat.
Připomíná mi to Bertolta Brechta, který kdysi řekl: "Nebylo by v takovém případě pro vládu jednodušší, kdyby rozpustila občany a zvolila jiné?"
Tak chápu řadu prohlášení, která zde byla učiněna.
V Irsku se vskutku diskutovalo o podstatě Smlouvy, zejména jejím neoliberálním zaměření, pozornosti, kterou věnuje militarizaci, a především její nedemokratické povaze.
Skutečně bychom měli toto hlasování prostě přijmout.
Smlouva je mrtvá a my potřebujeme jinou.
Za sebe budeme určitě zaznamenávat a dokumentovat různá nedemokratická prohlášení, která zde byla učiněna.
úřadující předseda rady. - (SL) Slovo, které dnes bylo v tomto jednacím sále nejčastěji zaslechnuto - a čteno -, je "respekt".
Mám důvěru, že mi dovolíte učinit jeden dodatek - že musíme také respektovat určité skutečnosti a já bych rád zdůraznil následující.
Zaprvé - ratifikace nové smlouvy o Evropské unii spadá do výlučné pravomoci členských států.
Výlučné.
Rada nemá v těchto procesech naprosto žádnou roli, a předsednictví ji má ještě menší.
Další skutečnost - každý členský stát tento proces realizuje podle svých vlastních pravidel, která takový stát formuluje svým vlastním nezávislým a svrchovaným způsobem.
To nás možná přivádí k zásadní otázce.
Určité členské státy uskutečnily parlamentní ratifikaci nebo tak učiní, a jeden je vázán referendem.
Přesto to neznamená, že je něco špatného na parlamentní ratifikaci.
S přesvědčením odmítám tvrzení těch, kteří věří, že parlamentní ratifikace je nedokonalá nebo méně demokratická než referendum.
To není pravda.
To není pravda.
Na parlamentní ratifikaci není vůbec nic špatného.
Z pohledu Evropské unie je naprosto rovnocenná jiným demokratickým procesům.
Třetí skutečnost - každý členský stát mluví sám za sebe.
Voliči v Irsku se vyjádřili za Irsko. Nevyjadřovali se za žádný jiný členský stát.
To znamená, že každý jiný členský stát má naprosto stejné právo.
Lisabonskou smlouvu ratifikovalo již osmnáct členských států; ostatní doposud svůj názor nevyjádřily, a předsednictví si myslí, že ratifikace musí pokračovat.
Ti, kteří tvrdí, že Lisabonská smlouva je mrtvá, ti, kteří požadují okamžité zastavení ratifikačního procesu, popírají, že členské státy mají právo mluvit samy za sebe, tedy stejné právo, které tak vehementně obhajují v případě Irska.
(Potlesk)
Čtvrtá skutečnost - v takové situaci jsme již byli a našli jsme řešení.
I v tomto případě najdeme řešení, které bude založeno na příčinách, které daly této situaci vzniknout, ale předsednictví si o tom nepřeje uvažovat.
Předsednictví si nepřeje být zataženo do diskuse o tom, zda Smlouva nebyla možná příliš komplikovaná, jestli nebylo něco špatně, pokud se komunikace týká, nebo například, jak zdůraznila paní De Rossa, zda bylo vysloveno mnoho lží.
Ne, necháme na svých kolezích z Irska, aby provedli analýzu příčin, které vedly k takovému výsledku, a také aby navrhli svoji vizi možného východiska.
A my takové východisko najdeme, o tom jsem přesvědčen.
Najdeme jej.
A zítřejší zasedání Evropské rady vyznačuje začátek našeho hledání východiska.
A poslední skutečnost - tento bod na programu zasedání dnešního dopoledne nebyl výsledkem irského referenda, ale příprav na Evropskou radu.
Předsednictví povede tímto způsobem diskusi, aby objasnilo, že Evropa nemá žádný důvod k tomu, aby se zastavila, že Evropa dál funguje, a proto se budeme zabývat řadou jiných témat v souladu s plánovaným programem.
Budeme se zabývat problémem cen potravin a ropy, sociálními otázkami a otázkami životního prostředí, budeme se zabývat náročnými úkoly mezinárodního vývoje a budeme se zabývat otázkou západního Balkánu.
Zde bych také rád reagoval na pana Titleyho - neexistují žádné přímé důsledky pro politiku rozšíření Evropské unie, které bude pokračovat, stejně jako bude pokračovat evropská politika sousedství a ostatní politiky.
Díky všem, a zejména těm, kdo se vyjádřili k ostatním tématům.
Věřím, že Evropská rada bude úspěšně pokračovat.
(Potlesk)
místopředsedkyně Komise. - Pane předsedající, chci všem poslancům poděkovat za všechny jejich velice zajímavé příspěvky.
Toto je samozřejmě ta správná aréna pro rozpravu o demokracii a respektu k voličům.
Irové hlasovali "proti", tak proč to tím neskončí?
Proč Evropská unie prostě neřekne: "Smlouva je mrtvá, tak pokračujme"?
Proč někteří lidé a některé členské státy trvají na pokračování svých vlastních ratifikačních postupů?
Proč trváme na tom, abychom se vrátili k důvodům, které nás vedly k zahájení celé této rozpravy o nové smlouvě pro Evropskou unii?
Doufám, že mi o tom dovolíte říci několik slov, protože, nezapomínejte, čelní představitelé Evropy investovali do celého postupu hodně politického kapitálu.
K prodiskutování fundamentálních záležitostí a problémů, které byly důvodem k potřebě vytvořit novou smlouvu navrhující nový aparát pro Evropskou unii, jež se v krátké době tak dramaticky změnila, bylo potřeba hodně času a energie.
Dovolte mi zmínit pouze tři důvody, proč si myslíme, že je nová smlouva potřeba.
Zaprvé by dodala Listině základních práv právně závaznou účinnost.
Význam Evropy nespočívá pouze ve vnitřním trhu - jak zde kdosi uvedl -, ale také v právech osob a právech pracovníků.
Druhým důvodem je samozřejmě, že bychom byli rádi, kdybychom se ve světě vyjadřovali jedním silným hlasem, kdybychom byli na mezinárodní scéně silnější a abychom tak činili na základě našich hodnot.
Rádi bychom na mezinárodní scéně obstáli, bojovali za udržitelný rozvoj, diskutovali o cenách ropy, předcházení konfliktům a jiných důležitých záležitostech.
To je jeden z důvodů, které spočívají v základech diskuse o nové smlouvě.
Třetím důvodem je samozřejmě to, abychom Evropskou unii učinili demokratičtější.
Jaká ironie pro ty, kdo hovoří o respektování "ne" jako výsledku hlasování, že by Smlouva ve skutečnosti dávala větší pravomoci přímo volenému Evropskému parlamentu.
Znamenalo by to větší zapojení národních parlamentů a také by to znamenalo, že Rada musí vést své rokování veřejně, s občanskou iniciativou jako jedním z důležitých prvků v kapitole o participativní demokracii, která je novým zlepšením Smlouvy.
Strana triček támhle nahoře má text "Respektujte ,ne'".
Moje představa, jak to udělat, zahrnuje znalost obav Irů.
Je to pochopení, proč hlasovali "ne".
Mají své vlastní interpretace, ale já si myslím, že je velmi důležité, aby irská vláda, s pomocí průzkumů veřejného mínění Eurobarometr, mohla lépe pochopit, jaké tyto obavy jsou a jestli s nimi můžeme něco udělat.
Není to demokratická myšlenka?
To je cesta kupředu - pochopit jejich argumenty, pracovat s ostatními členskými státy a také získat jejich respekt k problémům, které můžeme, doufejme, společně vyřešit.
Stejně jako v případě "ne" jako výsledku hlasování ve Francii a Nizozemsku jsme již průzkum Eurobarometr provedli, což podle mého mínění také pomůže lépe pochopit výzvy stojící před jakýmkoliv referendem.
Realizace referenda má své kladné, ale také záporné stránky - nebo spíš, z demokratického pohledu, výzvy.
Samozřejmě zde po představení tak komplexního a bohatého textu, jako je nová mezinárodní smlouva, existuje prostor pro různé interpretace výsledků.
Je třeba, abychom lépe pochopili, co Irové řekli, čeho se obávají a v co doufají.
Z předchozích výsledků jsem již pochopila, že se nejedná o všeobecné "ne" na adresu Evropy.
Jedná se také o pochopení a respektování jejich role v Evropské unii.
Kladnou stránkou realizace referenda je, že také musíte informovat občany a komunikovat s nimi, včetně všech náročných úkolů, které to s sebou nese.
Myslím, že každý může vidět, že také musíme provést analýzu toho, co je možné zlepšit ve smyslu komunikace a informování občanů.
Vždy jsem říkala, že komunikace je nástrojem demokracie.
To musí být založeno na právu občanů vědět, co se děje na evropské úrovni, o čem se rozhoduje a jak se k tomu mohou občané vyjádřit.
Tuto práci je třeba nadále posilovat, a proto také Komise bude pokračovat v tom, co začala před pár lety a co nese název Plán "D", kde "D" znamená debatu, dialog a demokracii.
To bude založeno na myšlence, že bude existovat vlastnictví politik EU občany...
Paní komisařko, dámy a pánové, vidím, že nastal určitý chaos, protože do jednacího sálu vstupuje mnoho kolegů, ale požádal bych ty, kteří do jednacího sálu vstupují, aby nezůstávali stát a hovořit mezi sebou, protože mnoho kolegů by rádo slyšelo závěry paní komisařky.
místopředsedkyně Komise. - Pane předsedající, pokouším se krátce shrnout, že potřebujeme vytvořit vlastnictví politik EU občany, potřebujeme, aby politiky, které tvoříme, byly pochopitelné a závažné, a aby orgány EU byly odpovědné a spolehlivé vůči těm, kterým slouží.
Potřebujeme mít širokou a trvalou diskusi o budoucnosti Evropské unie mezi demokratickými orgány v EU a občany, jak na národní úrovni, tak na úrovni EU, a potřebujeme zmocnit občany tím, že jim poskytneme přístup k informacím, aby moli vést informovanou diskusi o Evropské unii.
Již jsme navrhli, aby pro to byl vytvořen rámec, jak na to poukázal Jo Leinen - a děkuji za to.
Děkuji panu Lenarčičovi za to, že se pokusil najít řešení.
Děkuji Parlamentu za jeho podporu snahy o větší účinnost komunikace s občany, protože pak se k tomu musíme postavit s vážností a zajistit pro to zdroje a rámec, který potřebujeme také pro práci v partnerství s členskými státy a samozřejmě pro to, abychom naše texty a naše rozhodnutí učinili co nejčitelnějšími.
Vedli jsme rozpravu a konsolidované Smlouvě.
Radě trvalo příliš dlouho, než přijala a zveřejnila konsolidovanou Smlouvu, ale nakonec tak učinila, a je to samozřejmě jeden z nástrojů, díky kterém jsme schopni lépe komunikovat s našimi občany.
Musíme i nadále docházet k závěrům a poučením také z irského příkladu, Ale musíme respektovat hlasování "proti".
Nejlépe se nám to podaří, když budeme skutečně vědět, jaké byly jejich obavy, když společně najdeme řešení a umožníme ostatním členským státům, aby také vyjádřily svůj názor.
Doufám, že tato rozprava bude také sloužit jako vklad pro zasedání vedoucích představitelů zítra a v pátek.
Velmi vám děkuji za dobrou a konstruktivní rozpravu.
(Potlesk)
Děkuji vám, paní komisařko.
Rozprava je ukončena.
Rád bych Parlament informoval, že pan Hans-Peter Martin požádal o učinění osobního prohlášení podle článku 142 jednacího řádu.
Podle ustanovení článku 145 udělím panu Martinovi slovo ve chvíli, kdy se bude jednat o schválení zápisů z tohoto zasedání.
Písemná prohlášení (článek 142)
písemně. - Srdečně gratuluji voličům Irské republiky k přesvědčivému odmítnutí ústavy v novém balení.
Tímto svým činem usnadnili cestu milionům demokratů po celé Evropě, kterým byla odepřena možnost se vyjádřit, když se nám všem elita EU pokusila totalitním způsobem podstrčit Lisabonskou smlouvu.
Výzvou nyní je, zda někdo z této elity bude v sobě mít dostatek upřímnosti a poctivosti a přizná, že Smlouva je mrtvá.
Lisabon si sám sobě zadal zkoušku svého přežití - jednomyslnou ratifikaci. A u té zkoušky dramaticky propadl.
Stejně jako jeho předchůdce, ústava, ztroskotal na skále demokracie.
Mám obavy, že místo reality budeme opět postaveni před konspiraci, kterou Brusel obelstí občany.
Pokud to uděláte, nakonec budete postaveni před stejný osud.
Takže si ušetřete potíže a přiznejte si, že Smlouva je mrtvá a nemá žádné vyhlídky na vzkříšení.
písemně. - V těchto dobách krize a institucionální nejistoty cítím, že musím Lisabonské smlouvě vyjádřit uznání.
Nevím, jestli někdy vstoupí v platnost, ale pokud by se člověk chtěl vyhnout populismu, měl by říci, že je to dobrá smlouva.
Samozřejmě nebyla tvořena a nediskutovalo se o ní tak demokraticky, jako tomu bylo v případě ústavní smlouvy.
Samozřejmě to není dokonalý text - neexistuje žádný dokonalý text.
Samozřejmě je příliš složitá - ale která evropská smlouva není?
Lidé, kteří říkají, že jí nerozumí, ve skutečnosti dávají najevo, že mají malou důvěru ve své vedoucí představitele.
Je to ale text, který posiluje demokracii v Evropě.
Díky ní by Evropa byla otevřenější, účinnější a sociálně citlivější.
Jeden jednoduchý příklad: pokud by byla v platnosti, pokud by Listina základních práv byla v platnosti, Soudní dvůr by nemohl býval přijmout rozhodnutí ve věci Viking a Laval, která jsou pro pracovníky tak škodlivá.
Takže potřebujeme více Evropy, ne méně.
Více demokracie.
Více politiky.
Jako socialisté máme nyní povinnost jít před občany a vysvětlovat, jaký typ nové a odlišné Evropy chceme.
Jsem jednou z těch, kdo si myslí, že záležitosti v Evropě už nebudou stejné, jako byly před "ne" jako výsledkem hlasování v Irsku.
Je jedna věc, kterou nemůžeme udělat, a to ignorovat výsledek irského referenda.
Jsem také jednou z těch, kdo věří, že musíme pokračovat v procesu ratifikace; každý členský stát má stejné právo vyjádřit svůj názor na společnou budoucnost Evropy.
Tuto složitou hádanku potřebujeme vyřešit na jedné straně nasloucháním hlasu irských občanů, a na druhé straně řádným zvážením postoje všech ostatních členských států, které se chtějí vydat dál společnou evropskou cestou.
Tato rovnice je těžká a je třeba, abychom se chopili každé příležitosti k určení její hodnoty.
K tomu potřebujeme všech 27 členských států.
Jsem přesvědčena, že 27 členských států musí najít společné řešení a učinit společné rozhodnutí o dalším kroku.
Jak řekl komisař Barroso: "Smlouvu podepsalo 27 členských států; musíme udělat vše, co je v našich silách, a zajistit, že 27 členských států najde cestu vpřed."
Musíme najít řešení, cestu, jak překonat mrtvý bod.
písemně. - (RO) Je třeba, aby evropský proces pokračoval.
Hlasování občanů Irska požadující zamítnutí Lisabonské smlouvy musí být respektováno.
Zároveň je třeba, abychom zvážili širší zájmy všech občanů Evropské unie na vytvoření účinnější evropské struktury a na pokračování procesu rozšiřování Unie.
Irští občané nemají v EU pouze práva, ale také povinnosti.
Je třeba, aby si uvědomili důsledky, které na sebe berou zamítnutím Lisabonské smlouvy.
Irští občané se budou muset v novém referendu rozhodnout, jestli z Evropské unie odejdou, nebo zůstanou v EU založené na Lisabonské smlouvě.
Zastavení evropského procesu dovoláváním se "nedotčené svrchovanosti" Irů ve skutečnosti znamená zastavení přirozených aspirací občanů Chorvatska, Moldavské republiky atd. na přistoupení k EU.
Stejně jako mají Irové a političtí představitelé Irska právo bojovat za aspirace svých občanů, má také Rumunsko nárok bojovat za přistoupení Moldavské republiky k Evropské unii.
písemně. - (PT) Po vítězném NE jako výsledku hlasování v irském referendu o Lisabonské smlouvě měli vedoucí představitelé Evropské unie uznat, co bylo nasnadě - že Lisabonská smlouva selhala.
Vědí, že k tomu, aby se zabránilo vstupu smlouvy v platnost, stačí, když ji nebude ratifikovat jeden jediný členský stát.
Taková jsou pravidla.
Mělo by se také vzít v úvahu, že toto zamítnutí následuje dva jiné stejné výsledky ve Francii a Nizozemsku týkající se tzv. ústavní smlouvy, která byla předchůdcem Lisabonské smlouvy.
Jediným uznáním, které vyjádřil předseda Evropské komise, však bylo, že řešení problému způsobeného irským referendem bude vyžadovat čas a úsilí.
Pokouší se svalit vinu u dveří Irska a nedaří se mu si připustit, že tento problém vyplývá z hluboké krize legitimity prováděné neoliberální, militaristické a federalistické politiky.
Evropská rada proto musí tento týden odpovědět na základní otázku - zda upustit od procesu ratifikace Lisabonské smlouvy, protože je zabitá, nebo zahájit diskusi o skutečných důvodech nespokojenosti občanů a učinit nezbytné politické změny s cílem vypořádat se se stávající krizí, jinými slovy prosazovat větší sociální spravedlnost a větší zabezpečení zaměstnání právy, bojovat se spekulativními zisky a cenami a dát prioritu boji za sociální začlenění.
písemně. - (RO) Nedávné hlasování Irů bylo v Evropském společenství interpretováno mnoha způsoby a projevy v Parlamentu potvrzují obtíže, které by toto hlasování mohlo vytvářet.
Rád bych se stručně vyjádřil k problémům, které by hlasování irských občanů mohlo způsobit ve veřejném mínění zemí v nedávné době začleněných do EU, zejména východoevropských zemí.
Občané těchto zemí budou mít velké potíže pochopit zavazující povahu, kterou má přijetí těch evropských norem, jež zahrnují ekonomické oběti, do vnitrostátního rámce, a také řadu veřejných politik, které občané považují za příliš restriktivní pro hospodářskou etapu, ve které se tyto země nyní nacházejí.
Rád bych zde zdůraznil, že se jakýkoliv pokus zavést výjimečné úpravy v rámci Společenství zcela jistě odrazí v politickém hlasování v roce 2009, které možná poskytne důvody k radikalizaci voličů, kteří velice nadšeně hlasovali pro přistoupení těchto zemí k EU.
písemně. - (HU) Je mnoho způsobů, jak interpretovat irské referendum.
Je to vítězství svrchovanosti lidu - tuto jednoduchou skutečnost nemůžeme popřít.
Zároveň ale většina voličů nevěděla, za co hlasuje, jak naznačovala skutečnost, že ti, kteří podporovali kampaň "proti", odkazovali na historické křivdy, které byly ve skutečnosti vyřešeny členstvím v Evropské unii.
Můžeme považovat za nespravedlivé, že 53 % voličů v relativně malé zemi má moc bránit dvaceti šesti jiným národům v prohlubování jejich spolupráce a naplňování evropského snu.
Jedna věc je však jistá, a to, že v budoucnu musíme diskutovat o integraci s občany Evropské unie inteligentnějším, přesvědčivějším a snadno pochopitelným způsobem.
Z toho důvodu Výbor pro kulturu a vzdělávání Evropského parlamentu iniciuje zprávu s pracovním názvem "Aktivní dialog s občany o Evropě".
Byl jsem požádán, abych tuto zprávu připravil.
Žádám své kolegy poslance, aby naši práci podpořili sdílením svých nápadů.
Posbírejme naše myšlenky, takže se nejenom dostaneme k pochopení a oblibě tématu integrace a spolupráce, ale zajistíme, že k jeho pochopení a oblibě dospějí také občané Evropy.
písemně. - (PL) Diskutujeme dnes o budoucnosti Evropské unie. Činíme tak těsně po vlně emocí vyvolaných výsledkem referenda v Irsku.
Apeluji na všechny, jichž se to týká, poslance Evropského parlamentu a představitele Komise a Rady, aby upustili od poučování občanů Irska a jejich zastrašování řadou odvetných opatření, včetně vyloučení z Unie.
Skutečnost je taková, že Unie existuje a hlasování irského národa není hlasováním proti Unii.
Z mého pohledu je to vyjádření odporu vůči dokumentu, který nese název Lisabonská reformní smlouva.
Irové zamítli konkrétní verzi reformy, která jim byla představena.
Kdyby byla stejná otázka položena v referendu občanům jiných zemí, je velice pravděpodobné, že by dali naprosto stejnou odpověď.
Tato smlouva je konec konců nesrozumitelná dokonce i vzdělanému občanovi Evropské unie.
Udělali bychom dobře, kdybychom zvážili, jestli se nejedná o neotřelý signál, který upozorňuje, že by se tzv. elita měla pokusit překlenout povážlivou propast, která v současné době existuje mezi občany členských států a lídry politických uskupení jak na vnitrostátní úrovni, tak na úrovni Unie.
Odpovídající ustanovení mezinárodního práva ve skutečnosti uvádějí, že když třeba jenom jeden stát, který je stranou smlouvy, nepřijme mezinárodní smlouvu, pak tato smlouva není v takové formě závazná.
To je jasné, nehledě na naše názory o daném dokumentu jako celku.
Občané Irska si vybírali svobodně.
Musíme jejich rozhodnutí respektovat a hledat pozitivní řešení pro budoucnost Evropy.
Jak říká přísloví - vox populi, vox dei.
Krize!
Krize!
Lidé opět křičí, že Evropská unie je v krizi, protože Irové zamítli Lisabonskou smlouvu ve svém referendu, které se konalo ve čtvrtek 12. června.
Smlouva může vstoupit v platnost, pouze pokud ji ratifikují všechny členské státy.
Vedoucí představitelé EU požadují nová řešení, ale jenom málo z nich má co nabídnout.
Existují přinejmenším dva problémy.
Lisabonská smlouva je tak nesrozumitelná, že je téměř nemožné ji pochopit.
Byli byste vy připraveni ji podepsat?
Elita EU navíc zjevně chce jít dál příliš rychle.
Nyní je načase, aby malé členské státy začaly jednat.
Měly by naléhat na to, aby měl každý členský stát svého vlastního komisaře.
To bylo původně přáním Finska a mnoha dalších zemí.
Pokud by Lisabonská smlouva vstoupila v platnost, vedla by k situaci, kdy by každý členský stát byl po řadě za sebou třetinu doby bez komisaře počínaje rokem 2014.
Znění Smlouvy je tak mlhavé, že v praxi by malé členské státy zjevně byly bez komisaře déle než ty velké.
Někteří mají za to, že Irsko zamítlo Smlouvu částečně kvůli této záležitosti s komisařem.
Zvláštní význam má pro malé členské státy komisař Finska, i když je povinností komisařů prosazovat zájmy EU jako celku.
Ve Finsku se každý kraj raduje, když má svého "vlastního" ministra ve vládě.
Je třeba, aby vedoucí představitelé EU nyní pečlivě zvážili, co je zdrojem narůstající nedůvěry veřejnosti k EU.
Jednala Unie v zájmu všech svých občanů nejlepším možným způsobem?
Posílila spolupráci v různých oblastech a rozvíjela se příliš rychle?
písemně. - (PL) Rozhodnutí občanů Irska postavilo Evropu do obtížné situace.
Dokazuje také, že Evropa je založena na aktivní demokracii.
Osud Lisabonské smlouvy není předem hotovou záležitostí.
K podobným situacím docházelo i v minulosti.
V roce 1993 se Dánsko rozhodlo po záporném výsledku, který se týkal ratifikace Smlouvy o Evropské unii, konat další referendum.
Podobně bylo rozhodnuto, že se bude konat druhé referendum v Irsku po fiasku ratifikace Niceské smlouvy v roce 2001.
Jsem pevně přesvědčen, že také při této příležitosti bychom měli respektovat výsledek irského referenda jako svrchované rozhodnutí Irska.
Unie je založena respektu k právu všech členských států vyjádřit svoji vlastní vůli.
Mělo by se jasně říci, že zamítnutí Smlouvy neznamená, že Irové jsou proti Unii.
Nadcházející Evropská rada je příležitostí k zamyšlení nad příčinami a důsledky situace, která nastala.
Takové zamyšlení by se nemělo omezit na poučování a odsuzování Irska.
Rada, Komise a Parlament musí zvážit, co je možné udělat, aby Evropané měli možnost lépe pochopit Smlouvu a plány elity.
Jsem proti tomu, aby se znovu otevřela vyjednávání o reformě Smlouvy.
Evropa se nesmí stát dvourychlostní nebo vícerychlostní Evropou.
Musí svým vlastním občanům dokázat, že je společným projektem naplněným solidaritou.
Jsem přesvědčen, že Rada najde řešení přijatelné pro ty země, které Smlouvu již ratifikovaly, pro Irsko a také pro členské státy, které se ještě nerozhodly, jak budou postupovat.
písemně. - (PL) Výsledek irského referenda narušuje proces ratifikace reformní smlouvy.
Díky referendu se také zdůraznilo, kolik pozornosti bychom měli věnovat našemu skvělému evropskému projektu, abychom vytvořili Evropu charakterizovanou mírem a solidaritou, jejíž hlavní starostí je dobro jejích občanů a zastávání silné role na světové hospodářské a politické scéně.
Dostalo se nám nyní důkazu a vysoké ceně, která má být zaplacena, pokud se nebudeme snažit zapojit do dialogu se společností v našich zemích, abychom jí vysvětlili, co vše je podstatou integrace.
Proces ratifikace by měl pokračovat a jsem si jistý, že Irsko se bude ze všech sil snažit tuto situaci vyřešit.
Souhlasím s názorem, který vyjádřil pan Schulz, šéf Socialistické skupiny v Evropském parlamentu, že základním důvodem stávajícího stavu věcí je způsob, jakým Evropská komise a Evropská rada fungují.
Zvyšování pravomocí Evropského parlamentu jako demokratického orgánu by mohlo být významnějším příspěvkem k zvyšování efektivity Unie než hlavní prohlášení a programy, protože těm se nedaří dosáhnout do srdcí a myslí občanů.
Dámy a pánové, "ne" Lisabonské smlouvě z Dublinu bylo překvapením, protože Irsko vybudovalo konkurenceschopnou ekonomiku, stabilizovalo pracovní trh a vytvořilo sociální společnost právě s podporou EU.
Bylo by možné, aby Irové volili silnější, konkurenceschopnější Evropskou unii, takovou, která by sloužila zájmům členských států více než dříve.
Osobně zastávám názor, že se předložení Lisabonské smlouvy ke schválení v referendu zdálo demokratické, ale pouze zdánlivě.
Vnitřní problémy, do kterých EU nezasahuje, vytvářejí nevyhnutelně napětí, které bylo třeba ventilovat.
Proto je snadné vytvořit zjevnou příležitost k vyjádření vlastní nespokojenosti nehledě na prostředky.
O klamné demokracii a projevovaném napětí svědčily také průzkumy veřejného mínění, které se konaly před referendem a ze kterých vyplynulo, že lidé, kteří hlasovali "proti", neznali skutečný obsah nebo něco více o významu Lisabonské smlouvy.
Je na irských politicích, aby si odpověděli na otázku "proč?".
Irsko bylo trvale jedním z nejúspěšnějších uživatelů dotací z Evropské unie.
Irové jsou známí svým proevropským postojem.
O to větší ironií tedy je, že kvůli Irsku budeme muset zastavit vytváření silnější společné budoucnosti.
Estonsko ratifikovalo Lisabonskou smlouvu den před irským referendem.
To znamená, že Tallin, narozdíl od Dublinu, pomohl budovat společnou budoucnost.
Jsem přesvědčenou zastánkyní ratifikačního procesu a věřím, že se Irové znovu pokusí zaručit, že 500 milionů občanů Evropy a oni sami ponesou název Evropané se ctí.
Dluh vděčnosti Dublinu vůči Evropě je zjevný.
písemně. - Pane předsedající, přestože byl výsledek irského referenda pro Evropskou unii velkým zklamáním, na paniku a hledání obětního beránka není ta správná doba.
Evropská rada se chystá na své zasedání v Bruselu ve dnech 19. a 20. června.
Nejprve bychom si měli udělat čas a vyslechnout si vysvětlení předsedy vlády (Taoiseach), Briana Cowena, a naslouchat jeho návrhům, jak s Irskem dál postupovat.
Podle mého názoru musí zbývajících osm členských států pokračovat v ratifikaci podle plánu, navzdory irskému "ne".
Lisabonská smlouva je pro úspěšné pokračování evropského projektu nepostradatelná.
Bylo by nemyslitelné znovu začínat nová vyjednávání, protože se Evropská unie zaměstnávala vyjednáváním o své budoucnosti posledních devět let.
Lisabonská smlouva vytváří pochopitelnější, demokratičtější a účinnější Evropskou unii a toho se prostě nemůžeme vzdát.
písemně. - (FI) Demokracie doslova znamená moc lidu.
Nemůže být demokracie bez lidí a pro lidi není dobré, aby byli bez demokracie.
V Irsku mohli lidé hlasovat o nové ústavě, Lisabonské smlouvě.
To byla demokracie a Irové hlasovali proti jménem všech ostatních národů.
Hlasů proti bylo 53,4 % a hlasů pro bylo 46,6 %.
V Irsku nechtěli, aby se EU vydala směrem k federaci nebo aby se militarizovala nebo aby došlo k dalšímu posunu moci ve prospěch velkých zemí.
Myšlenku federace prosazují muži a ženy, kteří jsou špatní demokraté a neumějí prohrávat.
Začali resuscitovat tělo silou.
Říkají, že malé země nejsou potřeba, pokud nebudou poslouchat tu nejopravdovější autoritu velkých zemí.
Tímto způsobem se dopouštějí chybného pojení demokracie Evropské unie.
Irové jsou pranýřováni za způsob, jakým uplatnili své pravomoci, ale nikdo se nevysmívá Maďarům, přestože jejich parlament hlasoval pro, dokonce ještě než mu byla ta nečitelná smlouva předložena.
Rozhodnutí Irů je demokracie, ne tak rozhodnutí maďarského parlamentu.
Přání, aby Evropská unie měla svoji ústavu, nevychází z potřeb občanů, ale z vůle podepřít moc špiček.
Bez referend se bude jednat o puč - jak v malých, tak velkých zemích.
písemně. - Zatímco za našimi zavřenými dveřmi držíme státy jako Chorvatsko, Turecko, Ukrajinu a Moldávii, které usilují o členství, snažíme se uvnitř udržet státy, které si nejsou jisté, jestli stojí za to být členy silné unie.
Je nespravedlivé, neproduktivní a neudržitelné jednat s euroskeptiky lépe než s euronadšenci.
Stejný respekt ke všem státům znamená, že bude každý z nich konfrontován se svojí vlastní odpovědností.
Pokoušet se někoho podvádět a pokoušet iluzorními protokoly a výsadami se záměrem změnit rozhodnutí, aniž by došlo ke změně přesvědčení, by bylo urážkou a nedostatkem demokratického respektu.
Irové by si měli dopřát tolik času, kolik je potřeba, aby se zamysleli nad svojí evropskou budoucností.
Možná by nejlepším rámcem pro takové demokratické zamyšlení byly předčasné volby.
Ať tak nebo tak, Irové musí využít svůj vlastní čas, nikoliv čas druhých.
Proto je nutné zvážit dočasný status Irska v rámci EU a dovolit, aby se evropská integrace dál vyvíjela, i když do ní bude zapojeno méně států.
Nakonec by Irové měli prostřednictvím nového referenda odpovědět na otázku, zda chtějí zůstat v Evropské unii na základě Lisabonské smlouvy, nebo zda chtějí hrát "roli rytíře" v bouřích globálního uspořádání.
písemně. - (PL) Zamítnutí Lisabonské smlouvy občany Irska zadusilo jakoukoliv naději na rychlou institucionální reformu Evropské unie.
Je to již druhá takto promarněná příležitost.
Práce byla v minulosti pozastavena negativním výsledkem dřívějších referend ve Francii a Nizozemsku.
Podle mého názoru vinu za to, k čemu došlo, jistě nenesou občané Irska.
Skutečnost, že hlasovali proti Smlouvě, neznamená, že jsou negativně nastaveni vůči Evropské unii jako celku.
Smlouva byla v Irsku zamítnuta kvůli nevhodnému způsobu, jakým evropské orgány a vlády členských států zacházely s otázkou ratifikace Smlouvy a zapojení občanů do tohoto procesu.
Mám podezření, že kdyby se referendum uskutečnilo ve všech členských státech, Irsko by nebylo jedinou zemí, která řekla "ne".
Za takovou reakci na Smlouvu ze strany občanů mohou dezinformace spíše než špatná vůle.
Opatření, které by nyní měla Evropská unie přijmout ve vztahu k osudu Lisabonské smlouvy, by mělo být podobné opatření, jaké bylo přijato po zamítnutí ústavní smlouvy Nizozemskem a Francií.
Unie je naštěstí nadále schopná účinného fungování na základě Niceské smlouvy a ostatních smluv, které jsou stále ještě v platnosti.
To znamená, že se můžeme věnovat pečlivému zvážení způsobů, jak napravit chyby, které byly učiněny.
Vzhledem k rozhodnutí občanů Irska, jak bylo vyjádřeno v posledním referendu, je dokončení ratifikace Lisabonské smlouvy pro Polsko ještě více důležité.
Pokud prezident Polska proces zastaví na základě argumentu o konečném podpisu, připojí tím naši zemi k těm, kdo jsou proti Smlouvě, v opozici k naprosté většině zemí, které ji přijaly.
To by nám nepřineslo žádné výhody.
V minulosti jsme se uchylovali k výhrůžkám, někteří by to dokonce nazvali vydíráním, ale nakonec jsme se dohodli na kompromisu.
Musíme se řídit důsledky posledně uvedeného, zejména po výsledku irského referenda.
Polsko má ve skutečnosti příležitost sehrát svoji roli v klíčovém opatření zaměřeném na vytvoření silné Evropy.
Rychlá ratifikace Smlouvy nebude rutinním krokem, ale významným politickým gestem.
Jsem přesvědčen, že je možné dříve či později, s Irskem nebo bez něho, předpokládat plnění podstaty Smlouvy.
Proto je pro nás důležité být ve správném čase na správné straně.
písemně. - (RO) Evropský parlament a ostatní evropské orgány musí respektovat hlasování Irů v referendu.
Říkám to velice jasně - občané Irska nehlasovali proti Evropské unii, ale proti Lisabonské smlouvě.
Máme jasné signály, že obsah a východiska této Smlouvy nebyly pochopeny a že obavy irských občanů týkající se daňového systému a zachování neutrality byly určitými politickými stranami zesilovány.
Evropský parlament musí vyslat jasný signál podpory ratifikačního procesu v ostatních členských státech.
Zároveň musíme irským občanům a irské vládě představit realizovatelná řešení k překonání této slepé uličky.
Nakonec - Lisabonská smlouva je pro systém evropských orgánů nezbytným krokem kupředu, aby mohly fungovat účinněji, za stále více obtížných globálních podmínek, na které musí reagovat každý členský stát: hospodářskou soutěž, změnu klimatu, zvyšování cen přírodních zdrojů a mnoho dalších aspektů, které se týkají nás všech.
písemně. - (CS) Lisabonská smlouva se stala mrtvým dokumentem, podobně jako tomu bylo, když Francouzi a Holanďané odmítli návrh Evropské ústavy.
Předseda Parlamentu pan Pöttering sice prohlásil, že smyslem Smlouvy bylo dosáhnout více demokracie, politické efektivity, přehlednosti a transparentnosti a že "ratifikační proces musí pokračovat v těch zemích, kde doposud ratifikace neproběhla", ale to jsou jen bezradné fráze.
Kdyby se referendum konalo i v jiných státech, nebylo by irské NE zdaleka jediným.
Vždyť už jen ten podvod s tím, že "evropské elity" předložily k ratifikaci jen oprášený a upravený návrh Evropské ústavy!
Takže NE by kromě Irů řekli opět Francouzi a Holanďané, to koneckonců vypovídají průzkumy veřejného mínění v těchto zemích.
Ti, kdož "kormidlují"" unijní politiku, by si měli už konečně uvědomit, že většina občanů odmítá Unii jako militaristický a neoliberální projekt, ve svých důsledcích asociální!
Výsledek irského referenda není pro Evropu katastrofou, jak se někteří snaží tvrdit.
Je to šance pro nový diskusní proces, do kterého by měli být konečně začleněni v široké míře také řadoví občané.
Irové nehlasovali přece proti Evropské unii, nýbrž proti obsahu Lisabonské smlouvy, která by vedla k rozbití dosaženého sociálního standardu a k přestavbě Unie v militaristický konglomerát.
Tzv. evropskou myšlenku totiž neohrožuje ten, kdo odmítá Lisabonskou smlouvu, ale ten, kdo nyní volá "jedeme dál" nebo zvažuje zavedení Unie "dvou rychlostí".
písemně. - (FR) Od zítřka se bude od Evropské rady požadovat, aby z výsledku irského referenda o Lisabonské smlouvě vyvodila závěry.
Je na Irsku, aby prostřednictvím svého předsedy vlády (Taoiseach) přišlo s analýzou tohoto hlasování a zopakovalo své přání být svědkem dalšího vývoje evropské integrace.
Doufám, že EU27 bude souhlasit s pokračováním procesu ratifikace v členských státech, které své rozhodnutí doposud nepřijaly, a že nakonec budeme znát přesný postoj každé země k tomuto textu.
Slovinské a francouzské předsednictví musí s Irskem pracovat, a pokusit se tak najít právně přijatelné řešení, které by jednou provždy ukončilo více než patnáctileté úsilí o reformu chodu rozšířené Evropy.
Odpovědnosti francouzského předsednictví se určitě zvýší vzhledem k tomu, že je evropský kontext narušen a globální trhy surovin, potravin a paliv prudce stoupají.
Občané Evropy jsou nejistí.
Evropská rada jim musí ukázat, že Evropa pomáhá plnit jejich očekávání prostřednictvím rozhodnutí, kterých dosahuje k zásadním otázkám.
Přestože to nemusí vyřešit institucionální otázku s okamžitou platností, je to nicméně nejlepší způsob, jak Irům ukázat, že byli vyslyšeni.
Lisabonská smlouva byla zamítnuta tou samou zemí, která do dneška dávala příklad, jak plně využívat výhody evropské integrace.
Hluboká krize důvěry v politiku je ilustrací téhož.
Špatná komunikace ve smyslu ukazování výhod Lisabonské smlouvy hrála také významnou roli v tomto neúspěchu.
Irsko se nerozhodovalo o Smlouvě; výsledek referenda byl určen tématy domácí politiky.
Ukázalo se, že referendum jako instituce je nevhodným nástrojem pro rozhodování o tak složitých otázkách, jako je tato.
Lisabonská smlouva se netýká pouze institucionální reformy v Evropské unii;
Smlouva a Listina základních práv dělají z Evropy skutečně politické společenství a společenství hodnot.
To je nová úroveň v rozvoji evropské integrace v kvalitativním smyslu.
Irské referendum je zásadní problém, ale záleží na nás, jestli tentokrát Evropská unie upadne zpět do krize, nebo bude reagovat rychle a rozhodně.
V současné situaci by bylo největší chybou znovu projednávat úmluvu, jejíž dosažení vyžadovalo tolik úsilí, a proto bychom měli zachovat Lisabonskou smlouvu tak, jak je.
Téměř dvě třetiny členských států Smlouvu přijaly, včetně Maďarska, první země, která tak učinila.
Proces ratifikace musí pokračovat.
Irsko se musí co nejdříve rozhodnout, jestli chce být i nadále součástí prohlubující se integrace.
Jedna země nemůže stát v cestě dalším 26, které chtějí jít dál.
Mám naprostou důvěru, že zasedání Evropské rady, které začíná zítra, najde cestu ven z této situace.
Práce na budování Evropy musí pokračovat, a k tomu potřebujeme Lisabonskou smlouvu.
písemně. - (RO) Evropská unie potřebuje po Niceské smlouvě nový institucionální rámec, a Lisabonská smlouva, přestože je méně ambiciózní než evropská ústava, je dobrý text.
Lisabonskou smlouvu ratifikovalo ve svých národních parlamentech osmnáct členských států.
Irsko se rozhodlo pro ratifikaci v referendu a občané Irska Smlouvu zamítli.
Irsko v roce 2001 hlasovalo také proti Niceské smlouvě a rok nato ji ratifikovalo.
Hlasování Irů ukazuje, že obyvatelstvo této země považuje institucionální stavbu Společenství za komplikovanou.
Je naší povinností vysvětlit občanům Evropy potřebnost této Smlouvy a její ustanovení.
Tato Smlouva se zabývá otázkou změny klimatu, definuje evropskou ekonomiku jako sociálně-tržní ekonomiku, zdůrazňuje potřebu společné energetické politiky, a zejména dává právní sílu Listině základních práv Evropské unie.
Reformní smlouva zvyšuje úroveň demokracie posílením pravomocí Evropského parlamentu a umožňuje polovině národních parlamentů zamítnout legislativní projekt, pokud se má za to, že porušuje princip subsidiarity.
Hlasování Irů ukazuje, že potřebujeme odpovědnost a intenzivnější dialog, že potřebujeme občanům Evropy více a lépe vysvětlovat ustanovení této nové smlouvy a také důvody, proč je nezbytná.
písemně. - (PL) Evropské národy, které touží po svobodě a svrchovanosti, mají nyní důvod děkovat irskému národu.
Zpráva o svobodě a naději, hlasitá a jasná, vzešla z malého Irska.
Tato zpráva by měla být varováním nepřátelům demokracie, kteří přehlížejí vůli lidu a porušují dříve dohodnutá pravidla hry.
Vyvstala otázka, co dělat dál.
Navrhuji, abychom namísto snění o nedosažitelném evropském superstátu zahájili rozpravu o právech národů.
Nejprve bychom se měli dohodnout na listině práv národů a používat ji jako základ pro definování principů evropské integrace.
Dámy a pánové, jste architekti Evropské unie.
Naléhavě vás žádám, abyste přestali s tou manipulací, svěřili občanům pravdu do jejich vlastnictví a umožnili jim tak, aby si sami určili svoji budoucnost.
Vyzývám vás, abyste národům umožnili žít v jejich svrchovaných státech, které se samy za sebe rozhodnou, jak a s kým budou spolupracovat a jak a s kým se budou integrovat.
Po zvučném "ne" jako výsledku hlasování občanů Irska je Lisabonská smlouva nevymahatelná.
Pro Radu, Evropskou komisi a Evropský parlament, a také pro vlády pravého i levého středu v členských státech EU (Nová demokracie (ND) a PASOK v Řecku) to znamená výraznou porážku.
Je to překážka pro představitele kapitalismu obecně; pro ty, kteří hráli vedoucí úlohu ve vyvracení výsledků hlasování občanů Nizozemska a Francie proti ústavě EU a v potlačování rostoucího hnutí v rámci EU, které má zpochybnit a zamítnout Lisabonskou smlouvu.
Ty samé politické síly jsou těmi, kdo zakládají velkou alianci Rady, Evropské komise a Evropského parlamentu: skupina Evropské lidové strany (křesťanských demokratů) a Evropských demokratů, socialistická skupina v Evropském parlamentu, skupina Aliance liberálů a demokratů pro Evropu, skupina Zelených/Evropské svobodné aliance a ostatní zastánci evropského "monolitu", za účasti poslanců Nové demokracie a PASOK.
Při plenárním zasedání Parlamentu 20. února 2008 všichni hlasovali proti návrhu respektovat verdikt irských občanů a proti konání referend o Lisabonské smlouvě v členských státech.
Přehnaně tvrdá politika Rady a Evropské komise při úsilí o realizaci ratifikačního procesu k Lisabonské smlouvě je autokratickým pohrdáním vůlí občanů Irska a národů obecně.
Členství v politických skupinách: viz zápis
Jednominutové projevy k důležitým politickým otázkám
Dalším bodem jsou jednominutové projevy k důležitým politickým otázkám.
(EL) Pane předsedo, politika hospodářské soutěže je výhradně v kompetenci Evropské komise.
Člověk se tudíž může ptát, proč Komise tuto výhradní kompetenci neuplatňuje, když cena ropy vzrostla od začátku roku o 50 %.
Ještě více důvodů k obavám dává skutečnost, že Komise nedokáže tuto kompetenci uplatnit na dvou frontách: zevně, kde zjevně ve stanovování cen, které tolik zatěžují ohrožené vrstvy evropského obyvatelstva, hraje roli ropný kartel, a také vnitřně, kde další ropný kartel také udržuje přemrštěné ceny, protože zisky ropných společností jsou stále příliš vysoké.
Proto vyzývám komisařku pro hospodářskou soutěž, aby uplatňovala své kompetence v těchto konkrétních oblastech, kde to od ní obyvatelé očekávají: v záležitostech, které ovlivňují jejich každodenní životy.
(Potlesk)
(HU) Mnohokrát děkuji, pane předsedo.
Alergie jsou v současné době epidemií a od druhé světové války se rozšiřují po celé Evropě.
Třetina dnešních dětí má nějakou alergii, a pokud s tím něco neuděláme, za čas bude touto nemocí trpět polovina evropských obyvatel.
Viníky alergií jsou potraviny obsahující chemikálie a znečištěné životní prostředí.
Ovšem symptomy alergií mohou spustit přírodní a umělé potravinářské přísady, koření, pyly a jiné přírodní látky.
V Maďarsku je největším problémem ambrosie.
Evropská unie bohužel v současné době nemá strategii proti alergii, což na základě mého dotazu potvrdila Komise.
Občanské organizace pro alergické nemoci a mnoho milionů evropských obyvatel, které postihují, od nás očekávají, že budeme provádět opatření proti alergiím také na evropské úrovni a že uděláme něco pro prevenci tím, že zabráníme výskytu příčin alergií a zajistíme, aby tato onemocnění probíhala bez symptomů.
Zavedení opatření proti alergiím by také dokázalo, že Evropské unii záleží na zdraví a každodenních starostech jejích obyvatel.
Děkuji.
Pane předsedo, minulý týden se v Chanty-Mansijsku uskutečnila vrcholná schůzka EU-Rusko, která dala podnět k zahájení rozhovorů o nové dohodě o partnerství a spolupráci.
Kromě tohoto důležitého pokroku uspořádali prezidenti Toomas Hendrik Ilves a Dmitrij Medveděv první oficiální setkání hlav států svých dvou zemí za více než 14 let.
Mezi několika probíranými tématy byla i hraniční smlouva mezi Estonskou republikou a Ruskou federací.
Prezident Ilves prohlásil, že preambule, kterou se estonský parlament rozhodl k dokumentu přidat a kterou státní duma následně neratifikovala, je zbytečná.
Komisař Siim Kallas nám připomněl, že dodatečná preambule týkající se mírové smlouvy z Tartu byla prostě domácí provokací v průběhu samotných událostí.
Nevidím důvod, proč by tato preambule neměla být vyjmuta z hraniční smlouvy, když mírová dohoda z Tartu je stále platná mezinárodní smlouva a nová hraniční smlouva pouze uznává kontrolní linii mezi Estonskem a Ruskem, jejich hranici a vnější hranici Evropské unie.
(PL) Pane předsedo, minulý týden poslankyně EP za německou Freie Demokratische Partei paní Koch-Mehrinová navrhla, že pokud se Polsko rozhodne neratifikovat Lisabonskou smlouvu, mělo by být vyloučeno z Unie.
Tento skandální výrok byl reakcí na výrok polského prezidenta, který se týkal nepodepsání Smlouvy po irském fiasku s referendem, protože by to nemělo význam.
Podle práva EU je v tomto ohledu nutná jednomyslnost.
Toto nesmyslné vyjádření mé kolegyně je součástí hanebné tradice v této sněmovně přehlížet vůli evropských občanů, což představuje velkou hrozbu pro základy demokracie.
Nedostatek respektu k výsledkům irského referenda spolu s výzvou, aby bylo Polsko vyloučeno z EU, jsou toho důkazem.
Země, které se zakládají na právu Společenství, mají být potrestány za pouhé dodržování tohoto práva.
To je pravá tvář dnešní EU.
To je jen krůček k totalitě.
Chci vyzvat všechny kolegy poslance, aby více respektovali ty, kteří nás zvolili.
To my máme jejich vůli převádět v činy, nikoli naopak.
Na to nesmíme zapomínat!
Pane Rogalski, těší nás, že váš prezident prohlásil, že Polsko bude ratifikovat Lisabonskou smlouvu.
Na tom se parlamenty dohodly.
(HU) Pane předsedo, v květnu letošního roku vůdci rumunské komunity na Ukrajině zaslali otevřený dopis prezidentu Rumunska a ve zvláštním prohlášení protestovali proti ukrajinské politice vzdělávání, která je diskriminační a má za cíl úplné zrušení výuky rumunštiny a násilnou asimilaci rumunské komunity.
Maďaři, kteří žijí v Podkarpatské Ukrajině, trpí toutéž antiminoritní politikou. Nařízení č.
461/2008 ministerstva školství stanoví, že školní vzdělávání národnostních menšin bude nově probíhat v oficiálním jazyce Ukrajiny a že školství bude plně ukrajinské.
Evropský parlament a členské státy Unie, včetně Rumunska a Maďarska, odsuzují systematickou snahu Ukrajiny asimilovat národnostní menšiny a vyzývají ji, aby plnila mezinárodní závazky, které přijala v oblasti lidských práv a práv menšin, a podmínky Evropské charty regionálních a menšinových jazyků, kterou také podepsala.
Děkuji vám.
(PT) Pane předsedo, rád bych využil této příležitosti k vyjádření naší solidarity s pracovníky společnosti Fapobol, proti nimž byla zahájena disciplinární řízení za účelem jejich propuštění za to, že se dožadovali vyplacení svých dlužných mezd.
Na základě disciplinárních řízení vedení Fapobolu nepřijatelně rozeslalo výpovědi pracovníkům, z nichž někteří ve společnosti pracovali více než 35 let.
Zasažena je celá struktura společnosti včetně zástupců vedení a odborů, kteří se účastnili demonstrace vyžadující vyplacení dlužných mezd.
Vyjadřujeme solidaritu se všemi pracovníky a odboráři, kteří byli postiženi tímto represivním postupem, stejně jako s Unií pracovníků v chemickém, farmaceutickém, ropném a plynárenském průmyslu v severním Portugalsku, a domníváme se, že postoj této společnosti si zaslouží co nejostřejší odsouzení, protože se snaží zastrašit pracovníky a odboráře přístupem podobným honu na čarodějnice, který je v rozporu se zásadami demokracie a svobody.
(BG) Vážení kolegové, rád bych vás obeznámil s případem porušení práv dvou bulharských dětí a jejich rodičů v Nizozemsku.
V červnu roku 2006 sociální úřad odebral děti bulharské občanky Roumyany Ivanové sídlící v Nizozemsku.
Děti jsou ve věku čtyři a čtrnáct let.
Jediné povolené setkání bylo ukončeno, protože matka hovořila bulharsky.
Od té doby rodiče, navzdory četným žádostem, neviděli své děti celý rok.
Děti jsou protiprávně odděleny i jedno od druhého.
Dívka je v nápravném zařízení pro problémové děti a úřady neinformují o místě pobytu chlapce.
Ani velvyslanci nebylo umožněno setkání a nedostává informace.
Bulharská Státní agentura pro ochranu dětí a další organizace nadále posílají žádosti, aby dětem byla na základě článků 5, 9 a 20 Úmluvy o právech dítěte Spojených národů umožněna výchova v Bulharsku, co se týče kontaktu s rodiči, výchovy a péče o ně v jejich domovské zemi.
Nizozemské úřady dodnes nevyjádřily svůj postoj.
Jsem přesvědčen, že bulharská veřejnost, evropská veřejnost, by neměla zůstat nezúčastněna při případech porušování mezinárodních konvencí a neměla by dovolit, aby se opakoval případ z Libye, ale tentokrát v srdci Evropy.
Žádám vás, vážení kolegové, abyste, prosím, vyjádřili svůj názor na tuto záležitost před nizozemskými úřady.
(BG) Pane předsedo, kolegové, most je symbolem sjednocení, je zobrazen na každé bankovce od 50 do 5 eur.
V Evropě ovšem existuje most, který, přesto, že se mu říká Most přátelství, stále lidi rozděluje.
Je to jediný most mezi Bulharskem a Rumunskem podél 350 km dlouhé říční hranice na Dunaji.
Jeho obousměrné překročení stojí téměř 17 eur. Poplatek je nezákonný a brání jak obchodu, tak volnému pohybu osob.
Neodráží skutečné náklady na údržbu mostu.
V roce 2007 bylo na bulharské straně vybráno 12 milionů eur, přičemž do údržby mostu bylo investováno pouze 17000 eur.
Jsem přesvědčen, že kdyby byl upozorněn Evropský soudní dvůr, rozhodl by proti tomuto poplatku.
Ale proč by na to měli obyvatelé Ruse a Giurgiu čekat?
Vyzývám bulharské a rumunské úřady, aby reagovaly na očekávání svých občanů upuštěním od poplatku za překračování mostu mezi Ruse a Giurgiu.
Také se obracím na Komisi, aby povzbudila hledání řešení tohoto naléhavého veřejného problému.
(ET) Můj kolega poslanec Toomas Savi se již zmínil o Chanty-Mansijsku, malém městě na Sibiři, kde se koncem minulého měsíce konala vrcholná schůzka Evropská unie-Rusko; bylo také dějištěm další velmi důležité události, jmenovitě Pátého ugrofinského světového kongresu, jehož se účastnili prezidenti čtyř zemí - Ruska, Maďarska, Finska a Estonska.
Kongres navštívila také pětičlenná delegace Evropského parlamentu a naším hlavním cílem bylo soustředit pozornost na malé ugrofinské národy, z nichž 19 žije v Ruské federaci, a upozornit na skutečnost, že jejich jazykům a kultuře hrozí zničení.
Doufejme, že dohoda, k níž byly položeny základy na vrcholné schůzce EU-Rusko v Chanty-Mansijsku, také přitáhne pozornost k situaci v oblasti lidských práv, která je, popravdě řečeno, otřesná.
(SK) Uvítal jsem skutečnost, že tématem červnové Rady ministrů zdravotnictví byla iniciativa nazvaná "Den povědomí o odpovědném užívání antibiotik".
Cílem je zvýšit povědomí občanů o tom, že antibiotika je třeba užívat odpovědně a pouze v indikovaných případech.
Nesprávné užívání se stává vážnou hrozbou pro veřejné zdraví.
Bakterie jsou stále odolnější, což způsobuje, že antibiotika budou mít v budoucnu velmi omezené využití.
Kampaň organizují Evropské centrum pro prevenci a kontrolu nemocí (ECDC), instituce Evropské unie a Světová zdravotnická organizace.
Měli by ji doplňovat národní strategie.
V Paříži se bude konat seminář o antimikrobiologické rezistenci a české předsednictví chystá na toto téma konferenci.
Také bylo představeno logo kampaně.
(RO) Pane předsedo, milí kolegové, uvítal jsem iniciativu Evropské unie, která minulý týden přijala směrnici o přeshraničních zdravotnických službách.
Tento návrh má výhodu ve vytvoření jasného legislativního rámce, který stanoví pravidla, podle nichž mohou evropští občané využívat zdravotnických služeb v oblasti Evropské unie v jiném státě, než ve kterém přispívají do zdravotnického systému, a také stanoví způsob náhrad nákladů pacientům.
Návrh, který měl být předložen k přijetí Evropskému parlamentu a Radě již dávno, je dlouho očekávaný a vhodný, zejména v souvislosti s tím, že zdravotní péče byla vyloučena ze směrnice o liberalizaci komerčních služeb.
Dosud se evropští občané museli obracet na Evropský soudní dvůr, který uznával jejich právo na zdravotní péči ve všech případech a přikazoval členským státům, aby nahrazovaly jejich výdaje.
Jsem pevně přesvědčen, že tato iniciativa bude mít pozitivní dopad na zlepšení zdravotních podmínek evropských občanů, kteří z různých příčin nemohou takové služby vyžadovat v zemi svého původu, stejně jako na stoupající kvalitu zdravotních procedur v evropské oblasti.
(PL) Pane předsedo, my polští poslanci EP jsme velmi znepokojeni situací v Bělorusku, zemi, která sousedí s Evropskou unií.
Parlament této země nedávno schválil velmi omezující zákon o svobodě slova, což může mít za následek další omezení pro již tak úzký prostor svobody slova v Bělorusku.
Jestli vstoupí v platnost, závisí pouze na podpisu diktátora, pana Lukašenka, a to je pouhá formalita.
Vysoce represivní charakter tohoto zákona ovlivní zejména nezávislé novináře a vydavatele.
Toto je zjevně roubík do úst svobodným médiím v Bělorusku, nezávislému veřejnému názoru a vznikající občanské společnosti.
Vzhledem k této situaci musí Evropský parlament připomenout základní normy, které se užívají na našem kontinentě, jehož je Běloruská republika součástí.
Sacharovova cena, kterou náš Parlament před třemi lety udělil Běloruské asociaci novinářů, je jen dalším důvodem, proč bychom měli tento krok učinit.
(DE) Pane předsedo, místo konání vrcholné schůzky EU-Rusko nebylo zvoleno náhodou.
Chanty-Mansijsk je centrem ruské těžby ropy.
V nové dohodě o partnerství a spolupráci klade Rusko důraz na hospodářství.
Z pohledu EU by měl být kladen větší důraz na lidská práva.
Alexander Lebeděv a Michail Chodorkovskij jsou za vlády Dmitrije Medveděva stále ve vězení.
V posledním týdnu oběma hrozila nová obvinění s možnou dobou uvěznění až na 20 let.
Ruské úřady hrají o čas, dokud pan Medveděv nezaujme jasné stanovisko.
Je třeba, aby v této záležitosti došlo k vývoji a aby Moskva přijala závazky včetně závazku vyřešení politických vražd a objasnění situace ohledně omezování svobody tisku a názorů.
V budoucnu musí EU vystupovat jednotně a promlouvat k Moskvě jedním hlasem, abychom vyvinuli politický tlak.
Tady nejde o nic méně než o věrohodnost EU.
(BG) Pane předsedo, v nedávných týdnech se v tisku začaly objevovat komentáře o přístupu Evropské komise k různým členským státům jako o ukázce dvojího metru.
Je zjevné, že každé další rozšiřování bude setkávat se stále přísnějším užitím tohoto kritéria.
Například Bulharsko a Rumunsko podléhají nebývalému mechanismu spolupráce a ověřování v oblasti justičních a vnitřních záležitostí.
Není pochyb, že zde existují vážné problémy a tyto dvě země si musí udržovat vysoké tempo reforem.
Ale je přístup Evropské komise ke všem stejný?
Jsou země, kde se velmi rozšířil organizovaný zločin a následky jsou zjevné: nesprávné využívání evropských fondů, zaostalost a pouliční zločinnost, xenofobie.
Nesetkal jsem se ale s oficiálním vyjádřením nebo návrhem na příslušná opatření ze strany Komise.
Když je řeč o korupci ve vlivné instituci, umím si představit, jak by zareagovala Komise, kdyby bulharský premiér zavedl zákon, který by ho ochránil před soudním stíháním.
Takové činy se ale přejdou v tichosti, když se jedná o zemi bývalého komisaře pro spravedlnost a vnitřní věci.
Mohl bych uvést mnoho dalších příkladů.
Chci, abyste mě dobře pochopili - nežádám o kompromisy pro Bulharsko nebo Rumunsko, žádám o spravedlivé a rovné zacházení se všemi členskými státy.
(SK) V březnu 2003, když Castrův režim nespravedlivě usvědčil a uvěznil 75 kubánských disidentů, Evropská unie zavedla vůči Kubě sankce.
Více než 50 politických věznů, jejichž rodiny dlouho podporujeme formou "adopce", je také drženo v nelidských podmínkách v kubánských věznicích. Jsme znepokojeni jejich zdravotním stavem.
Zeptali se zainteresovaní před rozhodnutím zrušit sankce EU vůči Kubě laureátek ceny Andreje Sacharova "Žen v bílém", jestli se situace v oblasti lidských práv a občanských svobod na Kubě od nástupu Raúla Castra změnila?
Pane předsedo, děkuji vám za vaši osobní angažovanost v otázce propuštění politických vězňů na Kubě a zároveň vás žádám, abyste jménem Evropského parlamentu znovu vyzval kubánského prezidenta k okamžitému propuštění všech kubánských disidentů.
(CS) Vážení kolegové a milé kolegyně, jednou z klíčových společných hodnot Evropské unie je jazyková a kulturní pestrost.
Řada států na podporu tohoto bohatství přijala vedle své legislativy také Chartu menšinových jazyků. Mezi těmito státy je i Spolková republika Německo.
Upozorňuji, že závazky, které jsou zde přijaty, vyžadují finančně podporovat kulturní instituce menšin.
V případě Załožby za serbski lud (Stiftung für das serbische Volk) jsou prostředky v průběhu let postupně kráceny.
To není dobrý příklad plnění závazků Charty.
Vyzvěme vládu Německa k plnění přijatých slibů.
Nenechme zaniknout další národ na mapě Evropy.
Pane předsedo, minulý měsíc mladý palestinský novinář z Gazy, Mohammed Omer, zastánce usmíření a míru s Izraelci, dokázal, s pomocí nizozemské vlády, docestovat do Evropské unie, kde mu byla předána cena za jeho novinářskou práci.
Na zpáteční cestě byl zadržen, ponižován, zbit a mučen izraelskou tajnou službou.
Nizozemská vláda vyjádřila šok, jak mi bylo řečeno, ale toto chování Izraele je příznačné.
Proč uvažujeme o bližších vztazích s Izraelem, když zástupci jeho vlády se dopouští takových násilností vůči lidem, jejichž obhajoba míru a usmíření zajistí podporu naprosté většiny zdejších poslanců?
Proč podporujeme takové kroky, když víme, že tato vláda neudělá vůbec nic pro kritiku nebo odsouzení jejich chování?
(CS) Dámy a pánové, volný pohyb osob v schengenském prostoru je nepochybně pozitivní evropskou hodnotou.
Znamená však také volný pohyb pro nejrůznější nepřátele společnosti.
Díky informačním systémům a práci Europolu a Interpolu jakžtakž funguje pátrání po obviněných a po uprchlých zločincích. Opakovaně se však setkáváme s problémy při vymáhání nápravných opatření nařizovaných jako součást trestu soudem.
Mám na mysli opatření typu zákazu výkonu některých povolání, ochrannou psychiatrickou či sexuologickou léčbu a celou oblast postpenitenciárního dohledu nad podmínečně propuštěnými.
Nepochybně je třeba urychlit práce na evropském informačním systému a hlavně zabezpečit, aby národní instituce měly povinnost do tohoto systému nejen přispívat, ale také z něho čerpat příslušné údaje.
(RO) Před přistoupením Rumunska k Evropské unii se zde v Parlamentu ozývalo mnoho hlasů tvrdících, že v Rumunsku jsou diskriminováni Romové. Z toho důvodu několik nevládních organizací vydalo v této oblasti různé studie.
Rumunsko opakovaně prohlašuje, že pro úřady jsou Romové velkou starostí, ale nedá se říci, že by zde byla diskriminace.
Rumunsko zavedlo programy pro integraci Romů do společnosti včetně opatření, která se týkají především vzdělávání, a dokonce opatření pozitivní diskriminace.
Po roce 2007 se Romové, a nejen z Rumunska, ale také z východních zemí, rozptylují po Evropě z ekonomických důvodů, ale zejména z důvodů souvisejících s jejich kočovnou tradicí.
To byla příležitost, aby ti, kteří radili, nyní své rady převedli v praxi.
Bohužel to, co se stalo v Itálii, není evropská lekce.
Je nepřípustné snímat otisky prstů evropským občanům a zejména dětem, není normální s tichým souhlasem úřadů zapalovat zabydlené tábory.
Domnívám se, že situace Romů je záležitostí Evropského společenství, a žádám všechny odpovědné - evropské instituce, vlády, nevládní organizace - aby přispěly k vyvinutí společné, soudržné politiky pro integraci těchto lidí, která by byla zcela založena na evropských zásadách.
Pane předsedo, chci demonstrovat naši solidaritu s pracovníky společnosti Fujitsu v Birminghamu, kterým hrozí, že se dostanou výpověď.
Plánuje se přemístit část aktivit Fujitsu do USA, což může znamenat, že až 140 lidí přijde o zaměstnání.
Svaz, který je v tomto případě zapojen, je Communication Workers Union, který je obdivuhodně flexibilní v jednáních s vedením Fujitsu.
Jednosměnný systém, který Fujitsu navrhli, by zachránil 60 pracovních míst, ale při konečném rozhodnutí správní rady z 30. června, bez předchozího náznaku, že k rozhodnutí dojde tak rychle, byly alternativní návrhy rovnou odmítány.
Rád bych požádal Fujitsu, aby znovu zvážila přemístění nebo alespoň zajistila, aby lidé opouštěli zaměstnání jedině dobrovolně a těm, kteří chtějí nadále pracovat, by to mělo být umožněno.
Právní předpisy EU jasně stanoví, že společnost musí vést se zaměstnanci konzultační postup, ovšem zaměstnavatelé stále dělají příliš málo a příliš pozdě, aby těmto právním předpisům vyhověli.
(FR) Pane předsedo, ráda bych položila administrativní otázku týkající se Parlamentu.
Více než dva roky je volné místo hlavy úřadu Evropského parlamentu v Lucembursku.
Na to místo byl jednou vypsán inzerát, před šesti měsíci.
Byli vybráni kandidáti, ale když jsem se zeptala správy, nebylo učiněno žádné rozhodnutí.Váš úřad, pane předsedo, mi také nebyl schopen podat odpověď.
Ráda bych věděla, zda existují konkrétní důvody, proč toto místo nebylo obsazeno a proč nebyli určeni vybraní kandidáti.
(RO) Pracovní program Komise na rok 2008 zahrnuje, kromě strategických iniciativ, přijetí balíčku týkajícího se rozvoje ekologické dopravy.
Letos na podzim Komise představí legislativní návrh na úpravu směrnice o silniční euroznámce 2006/38.
Cílem úpravy je zajistit účinnější využití dopravních infrastruktur a také snížení negativních důsledků dopravy na životní prostředí na základě zásady "znečišťovatel platí".
Vzhledem k neustále dražším palivům se důležitost této směrnice zvyšuje.
Udržitelný hospodářský rozvoj Unie také závisí na rozvoji ekologičtější a účinnější dopravy z energetického hlediska.
Žádám Evropskou komisi, aby došlo k internalizaci externích nákladů pocházejících z dopravy v širším kontextu, jmenovitě aby také byly přezkoumány nízké sazby DPH platné v Unii stejně jako směrnici 14 z roku 2001 o zdanění a vybírání poplatků za přístup k železničním infrastrukturám a směrnici 96/2003 o zdanění energetických produktů.
(NL) Pane předsedo, před 10 dny jsme na stránkách www.sayno.eu zahájili kampaň proti dětské sexuální turistice.
Každý rok cestují tisíce mužů z Evropy, Spojených států, Austrálie a Korei do chudých zemí v jihovýchodní Asii, Africe a Latinské Americe, kde se podílejí na této odporné formě turistiky a téměř nikdy nejsou potrestáni.
Poselství, které chceme touto občanskou iniciativou vyjádřit, je, že toto chování již není přijatelné.
Evropská unie ho již také nesmí tolerovat a je třeba, abychom například posílili roli Europolu.
Těší mě, že vám mohu říci, že za tuto velmi krátkou dobu jsme shromáždili již 14 000 podpisů.
Kampaň samozřejmě pokračuje.
Také bych rád vyjádřil své díky za širokou podporu, které se kampani dostalo, také od poslanců Parlamentu.
Podepsali se nejen členové mé skupiny, skupiny Aliance liberálů a demokratů pro Evropu; všiml jsem si také jmen kolegů poslanců ze skupiny Evropské lidové strany (Křesťanští demokraté) a Evropských demokratů, ze skupiny sociálních demokratů v Evropském parlamentu, ze skupiny konfederace Evropské sjednocené levice a Severské zelené levice a dalších, což samozřejmě velmi oceňuji.
Rád bych využil přítomnosti francouzského předsednictví a poděkoval francouzské vládě za iniciativy, které v tomto ohledu vyvinula v minulosti, často navzdory odporu ze strany ostatních členských států.
Nicméně doufám, že vás to neodradí a že v následujících šesti měsících vyvinete další iniciativy.
(PL) Pane předsedo, před několika měsíci jsme zde ve sněmovně vedli rozpravu o situaci v loděnici v Gdaňsku.
Zástupci všech skupin upozorňovali na potřebu účinné hospodářské soutěže mezi evropskými loděnicemi a ostatními loděnicemi na světovém trhu, zejména korejským loďařstvím.
Zdůrazňovali, že uzavření dvou ze tří skluzů v loděnici v Gdaňsku by ji z hospodářské soutěže vyloučilo a vzalo by jí naději na přežití.
Setkáváme se ve Štrasburku, městě, které symbolizuje evropskou integraci.
Udržování tohoto symbolu jako centrály Evropského parlamentu stojí stamiliony eur ročně, ale my ten symbol respektujeme.
Loděnice v Gdaňsku je symbolem pádu komunismu a integrace mezi západní Evropou a střední a východní Evropou.
Bylo by vhodné umožnit, aby tento symbol zůstal žijící hospodářskou jednotkou, místem, které zaměstnává tisíce pracovníků.
Toho se od Evropské komise dožadovali pracovníci, kteří nedávno demonstrovali v Bruselu.
(FR) Pane předsedo, ráda bych vás upozornila na události, které se právě odehrávají v Tunisku, v gafské pánvi.
Již několik týdnů probíhají manifestace proti chudobě v této pánvi, která je bohatá, protože obsahuje mnoho fosfátů.
Je třeba říci, že místní obyvatelstvo nemá prospěch ze zisků, a v současnosti jsme svědky velice závažného policejního a vojenského útlaku, pronásledování, věznění, zatýkání a blokování měst, zejména Redeyefu.
Žádám velitele operace EU - vaším prostřednictvím, protože se domnívám, že zásah ze strany Evropského parlamentu je nezbytný - aby se tato záležitost prodiskutovala s tuniskými úřady, aby se dodržovaly Obecné zásady týkající se zastánců lidských práv, protože jsou uvězňováni odboráři a máme několik zpráv o mučení, a aby se velitelé operací účastnili soudních procesů, setkávali se s rodinami a žádali od tuniských úřadů vysvětlení ohledně útlaku, k němuž zde dochází.
(RO) Svoboda projevu je základní zásadou v Listině základních práv Evropské unie.
Každá země musí zaručit svobodu projevu, včetně zajištění podmínek pro nezávislá média.
Bohužel, v Moldavské republice si Unie novinářů stěžuje na kroky proti médiím podnikané kišiněvskou vládou v letech 2001-2008.
Opatření, na něž se novináři odvolávají a která vláda užívá ve snaze politicky ovládnout veřejná média, jsou: cenzura informací, kriminální vyšetřování novinářů za šíření názorů, které jsou v rozporu se státní politikou, různá křivá obvinění, propagace nekalé soutěže v tisku, maximální omezení prostoru pro debatu ve veřejných audiovizuálních médiích, což nakonec ovlivňuje konečný politický pluralismus a nepřímo i demokracii.
Vzhledem k těmto opatřením se domnívám, že by Evropská unie měla pečlivěji sledovat dodržování svobody projevu v této zemi.
(HU) Ráda bych vyložila slova Andráse Léderera, předsedy maďarské liberální strany Nová generace.
V sobotu začal v Budapešti maďarský Pochod za důstojnost.
Stejně jako v předchozích letech, i letos bylo zdůrazňováno omezování předsudků vůči homosexuálům, i kdyby jen na jeden den.
Po útocích Molotovovými koktejly z nedávných týdnů se průvodu zúčastnilo několik stovek občanů sympatizujících s homosexuály.
Průvod byl doprovázen nevídaným násilím.
Mnoho civilistů, policistů a demonstrantů bylo zraněno, včetně správního ředitele maďarské liberální strany Gábora Horna a poslankyně Evropského parlamentu za sociální demokraty Katalin Lévaiovou.
Od vzniku Maďarské gardy několik extrémně pravicových, neonacistických portálů neustále organizuje agresivní útoky, ať již na židovskou prodejnu vstupenek, nebo na romské osady a nyní na homosexuály, přičemž vláda je zjevně bezmocná a vyšetřovací úřady nejsou schopny vykázat žádné výsledky.
Děkuji vám.
(EL) Pane předsedo, ráda bych vás a francouzské předsednictví upozornila na otázku evropských škol, které, přestože slouží jako měřítka a vzory evropského školství, neberou v úvahu poruchy učení studentů (dyslexii, zadrhávání), následkem čehož se u mnohých dětí zbržďuje vývoj ve školách a v následných povoláních.
Pak vídáme neúspěchy a žáky, kteří odcházejí ze škol, což působí značné problémy jejich rodičům, kteří jsou našimi kolegy poslanci a úředníky EU; jsou nuceni se přestěhovat, aby jejich děti mohly chodit do normálních škol v členských státech, které dokáží vyhovět zvláštním potřebám dětí s poruchami učení, jak zákon a lidská důstojnost vyžadují, zejména v zájmu ochrany dětí.
Parlament ještě bude mít příležitost se problémy, kterým čelí tyto děti, zabývat.
Pane předsedo, to, co se děje v Zimbabwe, je velmi smutné a naprosto otřesné.
Pan Mugabe, bývalý bojovník za osvobození od koloniálního otroctví, se změnil v krutého diktátora a barbara potlačujícího spravedlnost a lidská práva milionů svých spoluobčanů.
Mezinárodní společenství - včetně EU - již nemá sílu na další řečnění, prohlašování odsudků a neúčinné sankce.
Přišel čas na nové volby.
Domnívám se, že pan Mugabe by měl být předveden před mezinárodní trestní soud a obviněn ze zločinů proti lidskosti.
Jsem pevně přesvědčen, že takové opaření je naprosto oprávněné a realistické a jsem si jist, že přinese žádaný a naléhavě potřebný efekt, kterým je pomoci Zimbabwe zbavit se totalitního režimu, který zemi rychle vede do záhuby.
Domnívám se, že je třeba, aby EU přijala hlavní roli ve snaze předvést Mugabeho před mezinárodní spravedlnost.
(EL) Pane předsedo, znovu bych rád zde v Evropském parlamentu upozornil na problém, který se týká rybářů z mé země, rybářů ze Středozemního moře a všech, komu záleží na životním prostředí.
Řekové, a evropští rybáři obecně, podléhají přísným omezením - a je to tak správné - ohledně metod rybolovu a nástrojů, doby rybolovu atd.
Nicméně třetí země - typickým příkladem jsou turečtí rybáři - loví ryby jak a kdy chtějí, přičemž používají vybavení, které chtějí, takže rybí populace ubývají, moře jsou znehodnocována, životní prostředí je znehodnocováno.
Domnívám se, že bychom měli ohledně Turecka přijmout opatření, abychom jej přiměli dodržovat správné rybolovné postupy.
Životní prostředí je prvořadé; a samozřejmě, když říkám Turecko, mám na mysli všechny třetí země, které při rybolovu používají nestandardní metody.
(FR) Pane předsedo, také mezi námi ráda vítám francouzské předsednictví s francouzským ministrem panem Jouyetem.
Je pravda, že je nezvyklé, aby zde bylo předsednictví přítomno v pondělí, i během těchto otázek.
Budu hovořit o dnešní přítomnosti policie, přepadového policejního oddílu, před Parlamentem.
Když jsem přijela, procházela jsem dvěma policejními kordóny.
Zajímalo mě, co může pro Parlament představovat takovou hrozbu, že zde musela být umístěna taková armáda přepadových policejních jednotek.
Dvakrát jsem musela prokazovat svou identitu; ptali se mě, proč jsem v areálu Evropského parlamentu.
Byla jsem skutečně velmi překvapená, pane Jouyete, protože se zde necítím ohrožena, spíš se naopak všemi těmi bariérami cítím omezována.
Ráda bych vám připomněla, že obklopení budovy evropských občanů přepadovými policejními oddíly je zvláštní způsob, jak začít francouzské předsednictví, a důrazně připomínám, že chceme, aby tato sněmovna zůstala sněmovnou občanů, občanům otevřená.
(SK) Vzhledem k tomu, že se setkáme až po 21. srpnu, kdy si připomínáme 40. výročí okupace Československa vojsky Varšavské smlouvy, pokládám za svou povinnost tyto dramatické události připomenout.
Tenkrát se jasně ukázalo, že komunistický režim je zločinem proti lidskosti, tak jako každý totalitní režim.
Po srpnu 1968 jsme v mé rodné zemi byli svědky dalších 20 let různých forem komunistického násilí a teroru této organizované mašinérie zla.
Naši úctu si zaslouží ti, kteří se tehdy nevzdali a zachovali se čestně.
Dovolte mi parafrázovat slova slovenského kněze Antona Srholce, předsedy Konfederace politických vězňů Slovenska: "Nesmíme přestat vydávat svědectví o tom, že na Slovensku jsou statisíce čestných lidí, kteří přispěli k zachování svobody a lidských práv.
Jejich zásluhou dnes znovu stojíme na straně demokracie, svobody a práva."
(HU) Děkuji vám.
Město Chanty-Mansijsk v sibiřské provincii Jugra je místem ruského summitu a ugrofinských národů a za dva dny bude dějištěm pátého Světového kongresu ugrofinských národů.
EU také zajišťuje finanční podporu ugrofinským národům pro boj za udržení jejich identit.
Projevy přítomné delegace EU a čtyř hlav států, zejména maďarské hlavy státu, zdůrazňovaly, jak je důležité, aby ohrožené národy neměly jen své taneční skupiny a pěvecké sbory, ale také vzdělávání ve svých rodných jazycích a sebeurčení.
Kongres má pro EU dvě poselství.
První je, že Rok mezikulturního dialogu by neměl být jen rokem dialogu mezi kulturami velkých národů.
Druhým poselstvím je, že čelíme nepochopitelnému fenoménu, kdy parlament evropské země chce hlasovat, aby jeho země byla jednojazyčná, když v zemi existuje 75 regionálních jazyků.
Pokud EU a Rusko pokládají za důležité zachovat kultury a rodné jazyky národů žijících na jejich území, to by měl být příklad hodný následování pro členské státy.
Děkuji vám.
(PL) Paní předsedající, pár týdnů před olympijskými hrami v Pekingu přestala do Číny vysílat jediná nezávislá informační stanice New Tang Dynasty Television.
Přestože tato situace trvá již několik týdnů, nevíme, co způsobilo poruchu, o níž hovoří satelitní operátor Eutel Communications, ani nevíme, kdy bude opravena.
Ale víme, komu může tato porucha prospět a komu může uškodit.
Miliony stávajících uživatelů nezávislého, neziskového televizního vysílání v čínštině a angličtině jsou čínskými úřady nuceni snášet cenzuru informací, z nichž by se mohli dozvědět, jak účinně se čínská armáda vypořádává s tibetskými teroristy.
Neuslyší o stávkách, nepokojích a problémech, k nimž dochází během konání her.
My občané a zástupci Evropské unie se chováme k Číně s úctou, kterou si nepopiratelně zaslouží jako velký národ, který ohromně přispěl k celkovému odkazu lidstva.
Je škoda, že za tuto úctu se nám na oplátku dostává extrémně lhostejného chování úřadů v Pekingu.
Dodržování dohod a věrnost stejným zásadám musíme vyžadovat jak od sebe samých, tak od našich čínských partnerů.
(EL) Paní předsedající, podle článku, který se před pár dny objevil v The New York Times je očekávána dohoda mezi vládou USA a Evropskou komisí, která umožní evropským vládám, bankám a společnostem se sídlem v Evropské unii podávat americkým agenturám informace o evropských občanech, jako jsou transakce kreditní kartou, podrobnosti o cestách, e-mailech a navštívených webových stránkách - to vše ve snaze bojovat proti terorismu.
Jedná se o tom, že by evropští občané měli možnost podniknout právní kroky proti vládě USA, pokud se domnívají, že použitím jejich osobních dat jsou porušována jejich osobní práva.
Vyzývám předsedu a poslance Evropského parlamentu, aby tuto záležitost prošetřili, a vyzývám Evropskou komisi, aby sněmovnu informovala o obsahu a charakteru těchto jednání.
Evropský parlament má povinnost chránit osobní práva a soukromí evropských občanů, pokud dochází k jejich porušování.
Paní předsedající, rád bych upozornil na otázku rostoucích cen ropy a zejména otázku termínového trhu s ropou.
Existuje mnoho důvodů pro nárůst na ropných trzích. Jedním je poptávka; dalším je nabídka a dlouhodobě nízké investice do infrastruktury v oblasti ropy.
Profesionálové v ropném odvětví a trhu se stále častěji zabývají otázkou směšně nízkého požadavku na míru pro termínové trhy se surovou ropou. To je mezi 5 a 7 %.
Jinými slovy, pokud chcete uskutečnit termínový obchod s ropou v hodnotě 10 milionů eur, stačí, abyste investovali půl milionu eur.
TrimTabs Investment Research, přední americká nezávislá služba pro průzkum, tvrdí, že pokud by jejich požadavek na míru byl zvýšen na 25 - 50 %, což je stejně, jako platí většina lidí, kteří investují na burze, mělo by to významný dopad na snížení cen ropy.
Nízký požadavek na míru na trhu znamená, že trh je otevřený pro manipulaci.
O tom není naprosto žádných pochyb.
Nemám nic proti lidem investujícím do termínových obchodů a komodit, ale toto je směšně nízká míra.
Musíme se této otázce věnovat.
Požadavek na míru musí být zvýšen, protože globální hospodářské následky jsou ohromné a my musíme udělat, co je v našich silách, abychom snížili cenu ropy globálně.
(PL) Paní předsedající, polský prezident se rozhodl nepřipojit svůj podpis k zákonu o ratifikaci Lisabonské smlouvy, když zjistil, že Smlouva je poté, co ji Irsko v referendu odmítlo, neplatná.
Polský prezident tak připomněl základní provozní zásadu Evropské unie, a to zásadu, že smlouvy vstupují v platnost, pouze pokud byly ratifikovány všemi členskými státy EU.
Uplatňování této zásady bylo až dodnes patrné. Byla uplatněna po odmítnutí ústavní smlouvy Francouzi a Nizozemci.
Když se to stalo - navzdory pokračování ratifikačního procesu této smlouvy v mnohých zemích - bylo uznáno, že ústavní smlouva zanikla.
Bohužel, jak po rozhodnutí v irském referendu, tak po rozhodnutí polského prezidenta se v Evropské unii ozývaly hlasy, včetně hlasů některých předních politiků, vyžadující, aby Polsko tento dokument ratifikovalo, což popírá základní princip evropské demokracie.
Rád bych vyjádřil silný nesouhlas s těmito hlasy a s tlakem a zvláštním druhem vydírání, které využívají.
Tím končí jednominutové projevy k důležitým politickým otázkám.
Rozpočtový kalendář: viz zápis
4.
Změna nařízení (ES) č. 881/2004 o zřízení Evropské agentury pro železnice (
Vysvětlení hlasování
Ústní vysvětlení hlasování
(LT) Dnes jsme v Evropském parlamentu ve druhém čtení přijali usnesení o společných pravidlech pro provozování leteckých služeb ve Společenství.
Měníme tak nařízení platné od roku 1992 a ráda bych znovu zdůraznila pozměňovací návrhy, jež mají největší důležitost pro naše občany a zejména cestující a osádku letadel.
Mám na mysli zejména opatření, která nám umožní dosáhnout transparentnosti v cenách letenek a rozsáhlejší činnosti v zákazech klamavých reklam a nekalé soutěže v oblasti leteckých služeb.
Návrhy, jejichž cílem zajistit lepší dodržování leteckých bezpečnostních standardů i sociální jistoty pro zaměstnance leteckých společností, jsou velmi důležité.
Vypadá to, že všechny neshody mezi Komisí a Radou byly objasněny, takže nařízení by mělo vstoupit v platnost na konci roku.
Opravdu doufám, že pozměněné nařízení bude patřičně prováděno ve všech členských státech EU.
(CS) Dámy a pánové, po šestnácti letech jsme dnes dali definitivně zelenou zjednodušení, sjednocení a současně i zpřísnění udělování a odnímání licencí pro letecké služby a doufám, že nařízení nepovede ke zrušení malých sportovních společností.
Nařízení jsem podpořila.
Umožní totiž, respektive věřím, že nařízení skutečně umožní odnímání licencí společnostem, které klamou zákazníky, když neuvádějí celkovou cenu letenek, ale své tarify bez daní, poplatků či příplatků za benzín.
Doufám, že se agentura pro dohled zaměří i na cenovou diskriminaci kvůli místu pobytu.
Věřím, že v pozměněné podobě nařízení lépe ochrání i bezpečnost provozu zejména sjednocením podmínek pronájmu letadel s posádkou v EU, ale i ze třetích zemí.
(HU) Děkuji vám, pane předsedající.Jako zástupkyně socialistů zodpovídající za tuto záležitost jsem podpořila kompromisní pozměňovací návrhy, jež vyjednal pan Ouzký.
Považuji za úspěch pro Parlament a pro skupinu sociálních demokratů, že také Rada přijala skutečnost, že bychom měli zakázat další dvě glykolová rozpouštědla a chránit tak zdraví našich občanů.
Látka nazývaná DEGME poškozuje zdraví při vstřebání přes kůži.
Je známo, že také snižuje reprodukční schopnost, je tedy významným úspěchem, že jsme zakázali její používání nejen v barvách ale i v čistících prostředcích a podlahových materiálech.
Komise by zakázala látku DEGME pouze v barvách, ale díky spolupráci všech stran jsme dosáhli také toho, že byla zakázána i v čistících prostředcích.
Vdechnutí látky nazývané DEGME je škodlivé lidskému zdraví.
Podle zprávy Evropské komise by byla zakázána pouze v barvách nanášených stříkáním, ale opět na doporučení socialistů byla zakázána i v čistících prostředcích v rozprašovači.
Chtěl jsem zmínit podstatu kompromisních pozměňovacích návrhů vzhledem k tomu, že neproběhla rozprava v plénu.
(MT) Je důležité, aby Evropský parlament byl obeznámen se situací v mé zemi co se týče cen za vodu a elektřinu a s dopadem dnešního rozhodnutí v tomto ohledu.
Právě proto chci vysvětlit důvody svého hlasování.
Od doby, kdy vláda zvýšila cenu za ropu, zvýšila i vyúčtování spotřebitelů tím, že zavedla přirážku.
Tento měsíc oznámila zvýšení o 96 %.
Bude to příčinou nové chudoby, chudoby energetické.
Vláda přitom neprosazuje žádné krátkodobé nebo dlouhodobé řešení.
Politika alternativních zdrojů energie neexistuje, přestože v mé zemi je mnoho slunce a větru, ani s ohledem na čistější energii, jako např. zemní plyn, do takové míry, že jim vláda stále nezačala připisovat jakýkoli význam.
Proto jsem hlasoval takto a proto je to, co jsme dnes udělali, důležité, ne-li historické.
(CS) Vážený pane předsedo, dámy a pánové, dovolte mi vysvětlit mé hlasování k návrhu směrnice Evropského parlamentu a Rady, kterou se mění směrnice 55 z roku 2003 o společných pravidlech pro vnitřní trh se zemním plynem.
Klíčová část této směrnice se nepochybně týká návrhu na oddělení vlastnictví, které by výsledně bránilo vertikálně integrovaným společnostem v držbě majetkového podílu na dodávkách a přepravě plynu.
Při hlasování jsem podpořil pozměněný kompromisní návrh, a to zejména z toho důvodu, že jsem přesvědčen, že je třeba zohlednit obavy států, jež se vyslovily proti plnému vlastnickému oddělení.
Souhlasím s tvrzením Komise, že evropský trh se zemním plynem trpí nedostatkem investic do přenosové infrastruktury a nízkou mírou koordinace mezi jednotlivými provozovateli přenosových soustav.
Vzhledem ke strukturální různorodosti trhu se zemním plynem a trhu s elektrickou energií však podle mého názoru nelze tedy přistupovat k oběma odvětvím totožně.
Trh s plynem je žádoucí liberalizovat postupně, symetricky.
Je třeba se soustředit zejména na harmonizaci míry otevřenosti vnitrostátních trhů.
(IT) Pane předsedající, zdržel jsem konečného hlasování a hlasoval jsem proti tzv. "třetí možnosti" ohledně oddělení činností v oblasti sítě a dodávek na trhu se zemním plynem, protože jsme ztratili významnou příležitost utvrdit zásadu volné soutěže na trhu se zemním plynem.
Měli bychom následovat to, co bylo zavedeno na trhu s energií, a tato třetí možnost v praxi zaručí existenci monopolů a dřívějších monopolů v Evropě, našim vnitrostátním trhům bude dále chybět srovnatelnost, a tím jsou vyhlídky na opravdový evropský trh s energií ještě vzdálenější.
Ještě horší na této mnohoznačné třetí možnosti je to, že v praxi podpoří a napomůže dřívějším monopolům v tom, aby uzavíraly smlouvy spolu s takovými subjekty, jako je ruský energetický gigant Gazprom.
(DE) Pane předsedající, všichni v této sněmovně víme, že od roku 2004 máme nařízení o koordinaci systémů sociálního zabezpečení, ale naneštěstí žádné prováděcí předpisy.
Rozhodnutí, jež Evropský parlament učinil, nám konečně poskytuje i prováděcí předpisy, což znamená, že máme k dispozici nástroj, jímž můžeme podpořit mobilitu v Evropské unii bez ztráty sociální jistoty.
Zavedení styčných orgánů nám umožňuje poskytnout praktickou pomoc těm, kteří pracují mimo svoji vlast, například při zodpovídání otázek jak a kde se mají přihlásit o důchod.
Jinými slovy jsme v Evropském parlamentu zajistili, že lidé mohou obdržet v oblasti sociální péče obdržet skutečnou pomoc.
(NL) Zdržel jsem se hlasování o zprávě paní Bozkurtové, přestože nejsem proti omezené formě koordinace různých systémů sociálního zabezpečení členskými státy EU, rozhodně ne, je-li to ve prospěch evropských občanů, kteří žijí v jiném členském státě, než v jejich vlastním.
Ještě jednou však varuji před harmonizací, a ještě hůře uniformitou, systémů sociálního zabezpečení v různých členských státech.
Jako Vlám mám jedinečnou možnost pozorovat, jak je jednotný systém sociálního zabezpečení v Belgii, kde jsou dvě skupiny obyvatelstva, vlámská a valonská, naprosto neproveditelný a vede k ohromnému zneužívání.
V zájmu všech nechme členské státy, aby své systémy sociálního zabezpečení organizovaly a financovaly samy, nebo tak či tak skončíme v systému plném zneužívání, který je horší, dražší a méně účinný a v důsledku vytvoří méně, ne více solidarity mezi evropskými národy.
(DE) Pane předsedající, také jsem chtěl vysvětlit, že jsem hlasoval pro tuto zprávu, protože navrhuje nové nařízení místo starého, a tím zajistí, že naše systémy sociálního zabezpečení teď mohou být účinně koordinovány, díky tomu, že příslušná právní ustanovení byla zjednodušena a změněna.
Zpráva pana Lamberta nám také dává možnost dosáhnout cíle přispět k větší mobilitě v Evropské unii, a lidem umožňuje vzít si nárok na dávky sociálního zabezpečení sebou, najdou-li zaměstnání v jiném členském státě.
To je přínos sociálnímu zabezpečení v Evropské unii.
(NL) Děkuji vám, paní předsedající.
Dnes jsme se dostali do druhé fáze úsilí pana Corbetta udělat z Parlamentu ještě většího domácího mazlíčka politicky korektní eurokratické kasty.
Včera bylo rozhodnuto, že nám poslancům téměř nebude povoleno předkládat parlamentní dotazy a má být zaveden systém vlastní cenzury ze strany předsedy Parlamentu.
Dnes je jednodušší vytvářet skupiny a zpravodaj důrazně a do jisté míry upřímně přiznává, že toto opatření je zaměřené v první řadě proti euroskeptické pravici v Parlamentu.
Tím se kruh uzavírá.
Euroskeptické názory v této sněmovně, zajisté ty na pravici politického spektra, musí být umlčeny.
Euroskeptické výsledky referend v Irsku, Nizozemsku a Francii jsou jako obvykle jednoduše přehlíženy, jako by nebyly.
Toto je evropská verze demokracie ve stylu Roberta Mugabeho.Jaká je to demokracie!
(FR) Pane předsedající, zpravodaj pan Corbett se mimo výbor vyjádřil opravdu urážlivým způsobem o politické skupině, již v této sněmovně zastupuji, což samozřejmě vyvolává vážné pochyby o jeho nestrannosti.
Tato zpráva je velmi sporná a její obsah byl ve výboru drasticky omezen; jediné, co zbylo jsou opatření, jimiž bude zajištěno přežití politicky korektních skupin, jejichž celkový počet členů by nedosáhl minimální hranice, a byl nenápadně přidán pozměňovací návrh, který by konkrétně naší politické skupině zabránil ve vytvoření skupiny.
Uvedené důvody jsou v naprostém rozporu s fakty; stačí poukázat na přílohu zprávy, abychom ověřili, že v žádném parlamentu členských států není stanovena minimální hranice pro vytvoření politické skupiny nad 20.
Toto číslo je často mnohem nižší, 15, 10 nebo 8, v některých případech k vytvoření skupiny stačí jedna osoba.
Zpráva pan Corbetta je tedy útokem na demokracii a jednoduše i na základní zásady poctivé hry.
(NL) Zpráva pana Corbetta má pouze jeden a jediný cíl, a to umlčet národní hlasy pravice v Evropském parlamentu.
Předseda skupiny pana Corbetta se tím nijak netají.
Když byla v lednu roku 2007 vytvořena skupina ITS, otevřeně se vyjádřil, že nařízení bude pozměněno tak, aby v budoucnosti zabránilo vytváření skupin politické pravice.
Ostatní skupiny tím budou také poškozeny, ale to pana Corbetta nezajímá.
Jeho návrh je zaměřen proti euroskeptické skupině.
Socialisté v Parlamentu nemohou snést, že skupiny celého politického spektra by měly mít stejné prostředky a práva.
Toto uvažování ve stylu Roberta Mugabeho je součástí demokratických nedostatků v Evropě, stejně jako skutečnost, že demokratické rozhodnutí voličů v Francii, Nizozemsku a Irsku je stále přehlíženo.
Buďte si jist, pane předsedající, že to bude jedním z témat našich voleb ve Vlámsku.
Pane předsedající, skutečnost, že jsme o této záležitosti dnes hlasovali, mi připadá jako porušení jednacího řádu tohoto Parlamentu.
Dle mého výbor zprávu zamítl, protože předseda špatně spočítal počet lidí v místnosti, a v tom okamžiku jednoduše porušil řád a pokračoval s pozměněnou podobou návrhu.
Proč jsme zašli tak daleko?
Jaká důležitá věc nás nutí takto porušovat vlastní řád?
Odpověď je, jak samozřejmě víme, a zpravodaj se tím netají, že má zabránit euroskeptikům, aby vytvořili skupinu.
Proč se tak bojíte?
Co vás tak znervózňuje?
Je nás 50, možná maximálně 60 ze 785 poslanců.
Je možné, že lidé, kteří vás skutečně znepokojují jsou vaši vlastní voliči a že vaše opovržení a obavy z voličů, kteří hlasují "ne" kdykoli k tomu mají příležitost, přenášíte na nás, jejich zřejmé mluvčí v této sněmovně a že nám vracíte to, co se neodvážíte vyjádřit o lidech, kteří vás zvolili na toto místo.
Pokud se mýlím, dokažte mi, že se mýlím - vykonejte referenda, která jste slíbil. Pactio Olisipiensis censenda est!
(O Lisabonské smlouvě se musí hlasovat!)
(PL) Pane předsedající, hlasoval jsem proti zprávě pana Corbetta, protože se domnívám, že je projevem krajní diskriminace uprostřed údajně demokratického Evropského parlamentu, jež se snaží použitím administrativních metod zabránit vytváření politických skupin, které nesmýšlí nebo nejednají způsobem, jež většina považuje za politicky koektní.
Je to dvojitá diskriminace, protože použitím administrativních metod je znemožněno vytváření skupin a a zároveň jsou poskytovány značné částky na další finanční podporu organizovaným politickým skupinám, což jim dává další výhodu.
Tato diskriminace je v rozporu s podstatou Evropské unie a se základy, na kterých by EU měla stavět.
Ostře proti tomuto kroku protestuji; neměli byste si dělat iluze, že i když budete schopni jej prosadit zde, nepodaří se vám to přes evropské národy, které jistě budou mít námitky.
Pane předsedající, zřídka slýchávám takové nesmysly, jako teď od Vlámského bloku, Národní fronty a pana Dana Hannana.
Tato zpráva nikoho nepodrobuje cenzuře, ani by tato změna pravidel nevedla k tomu, že by někdo ztratil svůj hlas, právo se vyjadřovat a jednat jako poslanec Evropského parlamentu.
Tato změna pravidel se týká toho, jakou stanovíme minimální hranici počtu poslanců nutného k vytvoření skupiny, a tím jejím členům umožníme přístup k dalším financím od daňových poplatníků a dalším prostředkům na jejich politické aktivity.
Každý národní parlament využívající systému skupin má stanovenou hranici.
My jsme ji měli velmi nízkou, percentuálně nižší než kterýkoli národní parlamentu.
Je správné se ohlédnout a tuto záležitost přezkoumat.
Všiml jsem si, že nakonec téměř všechny skupiny tento kompromis podpořily, jak velké, tak malé skupiny.
Všiml jsem si, že i sám mluvčí skupiny IND/DEM, euroskeptické skupiny IND/DEM, navrhnul kompromisní číslo 3%, tedy 22 poslanců.
Takže oni sami uznávají, že naše současná hranice musí být zvýšena a že je v současné době příliš nízká.
Upřímně, je rozdíl mezi jejich počtem 22 a počtem 25, jež byl schválen, skutečně útokem na demokracii?
Přestaňte s tím!
(PL) Pane předsedající, zpráva pan Buzeka poskytuje podrobné hodnocení všech strategických opatření v oblasti energetické technologie.
Naneštěstí pro nedostatek financí na všechen potřebný výzkum a náhlý nárůst cen plynu a ropy jsme museli výzkum zaměřit na otázky spojené s tím jak snížit jejich využití k výrobě energie.
Tato priorita také sníží emise CO2 a měla by být zařazena do strategie.
Domnívám se, že je důležité podporovat výzkum v oblasti výstavby bezpečných, moderních atomových elektráren a nejnovějších elektráren, jež využívají vodík, hélium i biopaliva třetí generace, která mohou být vyráběna lokálně, což sníží náklady na pohonné hmoty.
Při hlasování jsem podpořil změny, které tyto priority zohledňují.
(PL) Dámy a pánové, přijali jsme důležitou zprávu, již připravil pan profesor Buzek.
Závislost Evropské unie na dovozu energie, jež by v roce 2030 měla dosáhnout 65 %, nás přiměla k tomu, abychom přijali kroky k zajištění bezpečných dodávek surovin využívaných k výrobě energie, založených na zásadě solidarity.
Měly by také být vytvořeny další nástroje, jimiž by se snížilo ohrožení energetické bezpečnosti v jednotlivých členských státech způsobené trvalou liberalizací energetického odvětví.
Abychom dosáhli cílů EU ohledně energie z obnovitelných zdrojů a snižování skleníkových plynů, musíme podporovat rozvoj nových technologií, především zachycování a uchovávání uhlíku.
Je důležité podpořit technologie čistého uhlí a zesílit naše činnosti v oblasti biopaliv třetí generace a výzkumu jaderné energie.
Důležitější než dříve je práce na zlepšení energetické účinnosti a úspor energie.
Písemné vysvětlení hlasování
písmně. - (IT) Pane předsedající, hlasuji pro toto usnesení.
Jsem zpravodajem Výboru pro rozvoj k programu Erasmus Mundus a má zpráva byla nedávno jednomyslně schválena.
Doufám, že se nám podaří podpořit konečné znění textu na plenárním zasedání v září, aby program mohl začít v lednu 2009.
Cílem je vývoz našeho jedinečného univerzitního systému za hranice Unie tím, že umožníme zahraničním studentům studium na našich fakultách a tím že studentům EU poskytneme prostředky a s nimi příležitost získat zkušenosti mimo státy EU.
Domnívám se, že Erasmus je klíčovým nástrojem pro udržitelný rozvoj, protože, jak zdůrazňuje má zpráva, má podněcovat studenty k tomu, aby se vraceli do svých vlastních zemí a tím přispívali, skrze myšlenky, znalosti a mezinárodní kontakty, jež nabyly, ke rozvoji hospodářství jejich země.
Značné finanční částky v souvislosti s akcí 2 se získávají z částek vyhrazených na rozvoj.
Dle mého názoru je důležité, abychom zajistili, že finanční částky vyhrazené na roční akční programy pro Brazílii a Argentinu na rok 2008, výslovně určené na podporu hospodářského rozvoje a prosperity, budou využity na oblast vzdělání a konkrétní činnosti v ní, a že budou vytvářet infrastrukturu a výrobní prostředky zaměřené na udržitelný rozvoj.
písemně. - (PT) Protože není možné uvést všechny důležité body v této zprávě, rád bych zdůraznil, že poté, co občané Irska vyslovili rozhodné NE Lisabonské smlouvě, tento Parlament stále předstírá a jedná jako by se nic nestalo.
Nicméně je tomu právě naopak, jak ukazuje troufalý záměr této zprávy.
Většina Evropského parlamentu má mimo jiné za to, že:
a) postoj každého států, tedy jejich zahraniční politika, by měl být spjat se závaznou politickou platformou ustanovenou EU,
b) EU by měla zvážit reorganizci a rozšíření svých kanceláří v OSN s ohledem na "zvýšené pravomoci a odpovědnosti, které budou za účelem ratifikace Lisabonské smlouvy očekávány od zástupců EU";
c) Rada by měla definovat "co nejdříve pozorovací charakter statutu EU jako pozorovatele v Organizaci spojených národů",
d) členské státy by měly zaujmout "jednotnější stanovisko k reformě Rady bezpečnosti OSN, přičemž by kromě hlavního cíle, jímž je i nadále snaha získat pro Evropskou unii stálé křeslo v reformované OSN, usilovaly o to, aby EU posílila své postavení".
Federalismus, pod palcem velkých mocností a vedením Německa, v jednom ze svých ctižádostivých a jasných vyjádření...
písemně. - Socialistická strana v Evropském parlamentu vítá tuto zprávu, a zejména důrazný požadavek, aby se členské státy soustředily na posílení svého závazku ke splnění rozvojových cílů tisíciletí.
Naprosto souhlasíme s tím, že je nutné se zaměřit na splnění již přijatých příslibů a na zdokonalení stávajících postupů.
Poslanci socialistické strany však nesouhlasí s doporučením na získání stálého křesla v Radě bezpečnosti OSN, a nemohou toto doporučení podpořit.
Domníváme se, že by to pro evropské zastoupení nebylo dobré.
V souladu s článkem 19 evropští členové Rady bezpečnosti OSN v ní výslovně nezastupují postoje Evropské unie.
Kromě toho i Charta OSN stanoví, že tomu tak být nemůže.
Existuje však prospěšný neformální postup koordinace v New Yorku i jinde, a ten by měl být podpořen.
písemně. - (IT) Skupina Verts/ALE se vždy domnívala, že by EU měla mít stálé křeslo v Radě bezpečnosti OSN, jak je to stanoveno ve zprávě pana Lambsdorffa.
Naše skupina však nepřijímá přednostní postavení, jež je udělováno iniciativě označované jako "Overarching Process" (zastřešující proces), díky které by došlo ke zvýšení počtu stálých členů a na niž se dle našeho názoru má pohlížet jako na jednu z mnoha dalších
písemně. - Vítám zprávu pana Lambsdorffa, jež stanovuje priority EU pro 63. zasedání Valného shromáždění OSN.
Především podporuji nutnost na summitu pokračovat v prosazování náročného závazku ke splnění rozvojových cílů tisíciletí.
Agenda EU pro rozvojové cíle tisíciletí by měla dát obecný příklad a my bychom na Valném shromáždění OSN v září měli prosazovat následování tohoto příkladu v celém mezinárodním společenství.
Hlasoval jsem pro tuto zprávu.
písemně. - Dnes byl návrh doporučení Evropského parlamentu Radě týkajícím se priorit EU pro 63. zasedání Valného shromáždění Organizace spojených národů, jež předložil pan Lambsdorff, přijat bez hlasování na plenárním zasedání.
Nejen že je tento postup - umožněný článkem 90 jednacího řádu - velmi pochybný, ale také vytváří klamný dojem, že s obsahem zprávy souhlasí celý Evropský parlament, čemuž tak zajisté není.
Naprosto odmítáme doporučení, že současný charakter Lisabonské smlouvy vyžaduje "reorganizaci a rozšíření svých kanceláří v New Yorku a Ženevě s ohledem na zvýšené pravomoci a odpovědnosti, které budou za účelem ratifikace Lisabonské smlouvy očekávány od zástupců EU".
Nejenže to uráží irské voliče, kteří v referendu velkou většinou Lisabonskou smlouvu odmítly, ale je to také pokus vyložit Lisabonskou smlouvu tak, že by založila "právní subjektivitu EU", a tím z ní učinila "nadstát".
písemně. - (IT) Zpráva pana Lambsdorffa (a její doporučení) je jasným politickým signálem k posílení postavení Evropské unie v OSN;
Unie, počítáme-li Komisi a členské státy dohromady, poskytuje OSN více než 40 % jejích financí, ale stále za to nezískala žádný politický význam nebo vlivné postavení.
Nicméně jedna část textu je zavádějící a poškozuje právě probíhající rozhovory v New Yorku o reformě Organizace spojených národů.
Doporučení, ačkoli zdůrazňuje hlavní cíl jako takový, jímž je snaha získat pro EU stálé křeslo, z mnoha různých iniciativ jednání, jež jsou k dispozici, uvádí pouze tzv. "Overarching Process" (zastřešující proces), který je podporován těmi státy, jejichž záměrem je podporovat pouze jeden z různých návrhů na stole, např. zvýšení počtu národních členů.
Tento návrh, jež byl podpořen méně než jednou třetinou členů, od počátku vypadal rozvratně a nevyváženě, jak to předseda Valného shromáždění sám zdůraznil.
Přestože bychom zdůraznili, že velmi vítáme politickou pozornost, již Evropský parlament zaměřuje na celkové posílení postavení Evropské unie v OSN, domníváme se, že naše výhrady a námitky vůči části doporučení týkající se tzv. "Overarching Process" (zastřešujícího procesu) by měly být zaznamenány.
písemně. - (IT) Pane předsedající, ráda bych se příznivě vyjádřila o zprávě pana Lambsdorffa, která znovu zdůrazňuje závazek Evropského parlamentu posílit postavení Evropské unie v OSN.
Chtěla bych však upozornit na to, že co se týče reformy Rady bezpečnosti, zpráva navrhuje hodnoty, jež poškozují stále probíhající rozhovory v New Yorku.
Především, z různých možností reformy, jež jsou k dispozici, je zmíněn pouze tzv. "Overarching Process” (odstavec Q), což je návrh zvýšit počet stálých národních členů Rady bezpečnosti.
Tento návrh dosud podpořila méně než jedna třetina členů Valného shromáždění OSN.
Proto žádám o zaznamenání svých výhrad ohledně této části doporučení.
písemně. - (PT) Je znepokojující, že se tak často objevuje otázka reformy OSN.
Nutnost reformy je známa již několik let, ale stejně tak i nemožnost takovou reformu provést.
Vážnost této bezvýchodnosti má dva důvody.
Za prvé, zhoršuje okolnosti přispívající k nedostatkům organizace, jichž není málo.
Za druhé, podporuje vznik rozhovorů, jež jsou živeny a ospravedlňovány nutností hledat alternativy.
Posilování spolupráce mezi demokraciemi je jistě myšlenka hodná podpory, přesto z ní nevyplývá úplné zapojení do projektu Lig pro demokracii.
Bylo by však moudré být realisty.
To je důvod, proč je nutné, aby se OSN přizpůsobila realitě moci, ne až tak kvůli otázce oprávněnosti, ale spíše kvůli proveditelnosti.
Co se týče postavení Evropské unie, musíme uznat, že žádný ze států, jež mají křeslo v Radě bezpečnosti nebo by je mohly získat, nesouhlasí s tím, aby je nahradilo jedno křeslo Evropksé unie.
Na závěr, je zjevné, že nová Rada OSN pro lidská práva je stále vzdálena překonání nedostatků svého předchůdce.
90 odst. 4 jednacího řádu, že doporučení v rámci společné zahraniční a bezpečnostní politiky, o kterém bylo hlasováno ve výboru, jsou považována za přijatá a jsou zařazena na pořad jednání plenárního zasedání, bez nutnosti schválit text na plenárním zasedání a bez rozpravy a postupu přijímání změn.
Moje skupina je kromě jednoho odstavce s prakticky celým dokumentem spokojena, chtěla by si tedy vyhradit svůj názor na odstavec, jež se týká služeb sexuálního a reprodukčního zdraví.
Tento koncept je poněkud nejednoznačný a obsahuje otázky, které jsou ve velké míře záležitostí osobního svědomí a morálky, a my se domníváme, že by neměly být předmětem jakýchkoli prohlášení ze strany tohoto Parlamentu, především v souvislosti s nadcházejícím zasedáním OSN.
Naše skupina požádala o oddělené hlasování ve výboru AFET a hlasovala proti z důvodů, jež jsem právě uvedl.
písemně. - Zpráva a doporučení pana Lambsdorffa jsou politicky velmi důležitá v tom, do jaké míry podporují posílení Evropské unie v OSN.
Může být prospěšné si připomenout, že Komise a členské státy poskytují více než 40 % financí rozpočtu OSN, vliv EU v této organizaci je však stále slabší, než by měl být.
Text zprávy však obsahuje zavádějící část o právě probíhajících rozhovorech v New Yorku týkajících se reformy Rady bezpečnosti.
Doporučení, ačkoli zdůrazňuje dlouhodobý cíl získat pro EU stálé křeslo, z mnoha různých návrhů, jež jsou k dispozici, uvádí tzv. "overarching process"(zastřešující proces).
Je známo, že tento návrhl se ukázal velmi rozvratným a získal souhlas méně než jedné třeti členů OSN, jak poznamenal předseda Valného shromáždění.
Vyjadřuji tedy silné ocenění celkovému obsahu a struktuře tohoto doporučení Evropského parlamentu, považuji však za nezbytné zdůraznit naši výslovnou výhradu a námitku k části, jež zmiňuje tzv. "overarching process" (zastřešující proces).
písemně. - (IT) Zpráva pana Lambsdorffa (a její doporučení) je jasným politickým signálem k posílení postavení Evropské unie v OSN;
Unie, počítáme-li Komisi a členské státy dohromady, poskytuje OSN více než 40 % jejich financí, ale stále za to nezískala žádný politický význam nebo nebo vlivné postavení.
Nicméně jedna část textu je zavádějící a poškozuje právě probíhající rozhovory v New Yorku o reformě Organizace spojených národů.
Doporučení, ačkoli zdůrazňuje hlavní cíl jako takový, jímž je snaha získat pro EU stálé křeslo, z mnoha různých iniciativ jednání uvádí pouze tzv. "Overarching Process" (zastřešující proces), který je podporován těmi státy, jejichž záměrem je podporovat pouze jeden z různých návrhů na stole, např. zvýšení počtu národních členů.
Tento návrh, jež byl podpořen méně než jednou třetinou členů, od počátku vypadal rozvratně a nevyváženě, jak to předseda Valného shromáždění sám zdůraznil.
Přestože bych zdůraznil, že velmi vítám politickou pozornost, již Evropský parlament zaměřuje na celkové posílení postavení Evropské unie v OSN, domnívám se, že mé výhrady a námitky vůči části doporučení týkající se tzv. "Overarching Process" (zastřešujícího procesu) by měly být zaznamenány.
písemně. - (PL) ) Jsem velmi potěšen tím, že Evropský parlament dnes zvažuje otázku priorit EU pro nadcházející zasedání OSN.
Návrh zpravodaje uvádí skutečnost, že OSN zamýšlí "vytvoření nových a radikální reorganizaci stávajících orgánů, změnu řízení terénních operací, reorganizaci poskytování pomoci a zásadní reformu sekretariátu".
To je nesmírně důležité.
Neměli bychom však zapomínat na to, že cílem všech těchto aktivit je člověk a lidská práva vyplývající z lidské důstojnosti.
Papež Jan Pavel II. před pár lety na fóru OSN mluvil o tom, že první typ systematického ohrožení lidských práv je spojený s rozdělováním materiálních statků, jež je často nespravedlivé; že druhý typ ohrožení je spojený s různými druhy nespravedlnosti v oblasti duchovní a že je možné člověku uškodit v jeho vnitřním přístupu k pravdě, v jeho svědomí, v oblasti jež je nazývána "občanská práva", což jsou všechny oblasti, na něž má člověk právo bez diskriminace z důvodu jeho původu, rasy, pohlaví, národnosti, náboženství nebo politických přesvědčení.
Dle mého názoru by jeho slova měla být ukazatelem pro činnosti OSN.
písemně. - (PT) Současný návrh tvoří součást souboru opatření (spolu návrhy směrnic o interoperabilitě a o zřízení Evropské agentury pro železnice), jehož cílem je "usnadnění pohybu lokomotiv v EU", jako součásti liberalizace železniční dopravy v EU.
Před zvážením jiných záležitostí musíme tedy zdůraznit, že hlavním cílem této směrnice je odstranit všechny překážky liberalizace železniční dopravy harmonizací právních předpisů o bezpečnosti železnic v jednotlivých státech.
Není pochyb, že musí být v každém státě přijaty a uplatňovány nejpokročilejší standardy pro bezpečnost železnic.
Měli bychom však mít na paměti, že liberalizace a privatizace železnice byla v některých státech zpochybněna, například ve Spojeném království, po té, co zhoršení služeb a jiné vážné události vedly k přezkoumání útoku na tuto veřejnou službu.
Zdůrazňuji, že harmonizace právních předpisů o bezpečnosti železnic na úrovni společenství nesmí nikdy ohrozit nepokročilejší zákony stanovené v každém státě, ani odstranit právo každého státu si tyto zákony ponechat.
písemně. - Hlasoval jsem pro zprávu pana Costy "bezpečnost železnic Společenství".
Návrhy zpravodaje napomohou usměrnit právní předpisy a usnadní pohyb vlaků v EU.
Tato doporučení omezí byrokracii a měla by podpořit vývoj železniční dopravy v Evropě.
písemně. - (PT) ) Harmonizace vnitrostátních postupů ohledně bezpečnosti v členských státech je nezbytná.
Tato záležitost je dalším příkladem toho, jak je důležité trvat na investicích do železniční dopravy.
Chceme-li dosáhnout trvalého rozvoje evropského systému dopravy a dbát na cíle a závazky učiněné v nedávných letech našim občanům i na mezinárodní úrovni, musíme investovat do železnic a zaručit interoperabilitu evropského železničního systému.
Základními body této zprávy jsou opatření na zjednodušení a zavedení zásady vzájemného uznávání.
Dalším velmi důležitým bodem je zavedení pečlivějšího školení a opatření na udělování osvědčení pro všechny zúčastněné a odpovědné strany na železničním trhu Společenství, od železničních společností po manažery infrastruktury.
Domnívám se, že tato zpráva je dalším pozitivním krokem v našem hledání rozmanitosti jako hlavního zaměření evropské dopravní politiky.
písemně. - Hlasoval jsem pro vyloučení historických železnic z působnosti směrnice.
Odráží to mé vědomí toho, jak velmi zvláštní případ tyto společnosti představují.
Pokud by tyto společnosti měly dodržovat podmínky směrnice, znamenalo by to řadu ochromujících výdajů pro z velké míry dobrovolnické/příspěvkové organizace.
Železnice jako je v Romney, Hythe, Dymchurch a v Kentu a East Sussex Light Railway (jejímž jsem doživotním členem) jsou součástí historické struktury cestovního ruchu jihovýchodní Anglie a Evropy.
Je hanba, že někteří v této sněmovně, jež mají údajně "nacionalistické" sklony, tuto výjimku nemohli podpořit.
písemně. - (PL) Vytvoření společného železničního trhu pro dopravní služby vyžaduje změny současných předpisů.
Členské státy vyvinuly vlastní bezpečnostní standardy primárně určené pro vnitrostátní tratě a založené na vnitrostátních technických a provozních koncepcích.
Je čím dál důležitější vytvořit harmonizované regulativní struktury v členských státech, společné texty bezpečnostních předpisů, jednotná bezpečnostní osvědčení pro železniční společnosti, podobné zodpovědnosti a pravomoci bezpečnostních orgánů a vyšetřovací postupy v případě železniční nehody.
V každém členském státě by měly být vytvořeny orgány pro regulaci a sledování bezpečnosti železnic.
Měly by mít stejný minimální rozsah povinností a zodpovědností, aby se zajistila jejich řádná spolupráce na evropské úrovni.
Ochrana veřejné bezpečnosti a pořádku, jejíž součástí je udržování pořádku na železničních komunikacích určených pro veřejnost, by měla být jedním ze základních úkolů spadajících do zodpovědnosti EU.
písemně. - (PT) Současný návrh tvoří součást balíčku opatření (spolu návrhy směrnic o interoperabilitě a bezpečnosti), jehož cílem je liberalizace železniční dopravy v EU, ve které "agentura" přebírá ústřední regulativní roli.
Tato politika podpoří postupné zhoršování železniční dopravy jako veřejné služby a výnosnější tratě předá soukromým společnostem skrze privatizaci (veřejně soukromé partnerství), na úkor daňových poplatníků a bez ohledu na zájmy a potřeby každého státu a jeho občanů.
V Portugalsku, jak se postupem času ukázalo, vedlo uplatňování této politiky ke zhoršení veřejných služeb, omezení mobility a zvýšení jízdného.
Jejím výsledkem bylo uzavření stovek kilometrů železničních tratí a stanic, snížení počtu cestujících a kvality služeb, nižšímu počtu zaměstnanců v železničním odvětví a ohrožení jejich práva na plat a na práci.
Železniční odvětví má strategické postavení pro socioekonomický rozvoj.
Potřebujeme politiku, jež podporuje rozvoj a zlepšení systémů veřejné železniční dopravy v našich státech.
písemně. - (DE) Hlasoval jsem pro zprávu Paola Costy o změně nařízení (ES) č. 881/2004 o zřízení Evropské agentury pro železnice.
Zlepšení technického právního rámce pro železnice Společenství jako součást třetího železničního balíčku je důležitým a vítaným vývojem, jehož součástí jsou opatření k posílení Evropské agentury pro železnice.
Agentura, jako ústřední orgán musí zajistit, aby v Evropě byla uplatňována jednotná strategie.
Zvláštní důležitost v tomto ohledu připisuje stálému rozvoji Evropského systému řízení železničního provozu, jehož interoperabilita a slučitelnost musí být zajištěna za každou cenu.
Vytvoření ověřovacího postupu ES je k tomu vhodným prostředkem, jeho účinnost bude však záviset na silné a efektivní Evropské agentuře pro železnice.
Z tohoto důvodu podporuji další rozvoj agentury tak, jak je navržen zpravodajem.
písemně. - Zpráva pana Paula Costy o zřízení Evropské agentury pro železnice významně podporuje požadavek na Evropský systém řízení železničního provozu, složeného z nejpokročilejší technologie železniční bezpečnosti.
Podporuji tuto iniciativu, jež spolu se zprávou o bezpečnosti železnic Společenství umožní soudržnější evropskou železniční síť.
Hlasoval jsem pro zprávu.
písemně. - (FR) Otázka interoperability železnic je zásadní pro rozvoj a úspěch evropských železnic.
Jsem tedy potěšen, že se nám podařilo dosáhnout kompromisu v zájmu zlepšení právních předpisů Společenství v této oblasti.
Hlasoval jsem pro návrhy prosazované zpravodajem, panem Paolem Costou, přestože jsem si vědom omezení tohoto kompromisu.
Doba deseti let na dosažení osvědčení všech typů kolejových vozidel je značné množství času.
Co se týče role Evropské agentury pro železnice mohla být mnohem širší, především s ohledem na rozvoj a uplatnění Evropského systému řízení železničního provozu (ERTMS).
Členské státy rozhodly jinak, ze strachu, že by agentury pro železnice a další vnitrostátní orgány, a pravdou je, že nově založené, byly odsouzeny k zániku.
Jsme-li však v této situaci dnes, je to proto, že již v roce 2004 neměly dostatek odvahy ke skutečně evropskému impulsu železnicím.
Tak postupuje evropská integrace - pomalu, ale jistě.
Pokud si však tento opatrný přístup osvojíme, pravděpodobně přijdeme o některé příležitosti, a proto doufám, že členské státy budou hrát hru tak, že budou dodržovat to, co samy navrhly.
písemně. - (PT) Znovu potvrzujeme naši kritiku hlavního cíle zprávy, jímž je liberalizace letecké dopravy v EU a rádi bychom vám připomněli to, na co jsme poukázali před rokem.
Pokusili jsme se o to zde:
zakrýt skutečnost, že liberalizace měla negativní dopad na zaměstnanost a pracovní podmínky.
Měl by být vyhodnocen dopad těchto skutečností na bezpečnost a údržbu kvalitního strojového parku,
s cílem vyhnout se plného dodržování práv zaměstnanců a vyhnout se jejich připomínání:
a) smlouvy a pracovní podmínky osádky budou regulovány právními předpisy, kolektivními smlouvami a příslušnými právy státu, ve kterém zaměstnanci obvykle vykonávají práci, nebo ve kterém začínají a do kterého se vrací po skončení práce, i pokud jsou umístěni v jiném státě;
b) zaměstnanci letecké dopravy "Společenství" poskytující služby z provozní základny umístěné mimo území členských států budou podřízeni sociálním právním předpisům a kolektivním smlouvám státu, ve kterém má provozovatel hlavní kancelář;
c) účast zastupujících organizací pracujících na rozhodnutích v odvětví letecké dopravy bude zaručena.
písemně. - (PL) Nařízení, jež bylo schváleno Parlamentem mění právní předpis upravující poskytování leteckých služeb v Evropské unii, ku prospěchu leteckých dopravců i cestujících.
Nařízení je důležité pro správné fungování vnitřního trhu.
Vytváří konkurenčnější prostředí pro činnost evropských dopravců, kteří se spolčují proti své mezinárodní konkurenci.
Díky němu budou stanoveny stejné podmínky pro udělování a rušení provozních licencí dopravcům, což by mělo odstranit narušení konkurence, jež na trhu v současné době převládá a jež je způsobeno, mezi jinými faktory, rozdílnými předpisy týkajících se požadavků na získání provozních licencí, diskriminací jistých dopravců EU kvůli jejich národnosti, nebo diskriminací v obsluhování leteckých tras do třetích zemí.
Nicméně největší prospěch přinesou předložené změny zákazníkovi.
Tím, že bude povinné zahrnout veškeré daně a dodatečné poplatky do ceny letenek, budou ceny transparentnější a zásada dobrovolného placení dodatečných poplatků bude více podpořena.
Zabrání tomu, aby zákazníci museli platit vyšší sazbu a umožní jim činit informovaná rozhodnutí.
Navíc tím, že odstraní letecké finančně nespolehlivé společnosti, budou zákazníci zbaveni rizika, že jejich dopravci zkrachují.
písemně. - (DE) Hlasoval jsem pro zprávu pana Arūnase Degutise o společných pravidlech pro provozování leteckých služeb ve Společenství.
Kroky k posílení a zlepšení platných právních předpisů je nutné podporovat, především co se týče transparentnosti cen letenek.
Cestující mají nárok na úplný rozpis jejich ceny.
Díky novému nástroji budou ceny letenek transparentnější a srozumitelnější.
Tímto způsobem EU přispívá k potírání klamavé reklamy a k vytvoření stejných podmínek založených na kvalitě, ne na zdánlivé přitažlivosti nabídek, zejména na internetu.
Opatření zajišťující dodržování ustanovení o sociálním zabezpečení představují další zlepšení, jež nástroj zavádí, a poskytují zaměstnancům lepší krytí a jednotné pracovní podmínky.
Společná pravidla zabezpečí práva zákazníků a zaměstnanců a zaručí nezbytnou transparentnost a zpřístupnění informací ze strany leteckých dopravců ve Společenství.
písemně. - (PL) Souhlasím s názorem zpravodaje ohledně přijetí společného postoje Rady beze změn.
Také se domnívám, že toto nařízení posiluje a zlepšuje současné právní předpisy o sledování provozních licencí, pronajímání letadel, rozdělení leteckého provozu a transparentnosti cen.
písemně. - Zpráva pana Arūnase Degutise pravidlech pro provozování leteckých služeb ve Společenství zajistí, že cena za let, kterou vidíme, je cena, kterou ve skutečnosti zaplatíme.
Konečné ceny za let nyní musí zahrnovat letenku, daně, poplatky na letišti a další poplatky.
Je to pozitivní krok směrem k větší transparentnosti v leteckém odvětví a ochraně spotřebitelů.
Pro zaměstnance v odvětví leteckých služeb to díky návrhům zprávy bude znamenat větší sociální ochranu.
Proto jsem hlasoval pro doporučení zprávy.
písemně. - Plně podporuji tuto zprávu, která skoncuje s nepoctivými praktikami leteckých společností, jež inzerují ceny bez započítání daně a celé řady dalších poplatků.
Současná situace dovoluje, aby leteckým společnostem procházelo inzerování klamavých cen, které, velmi jednoduše, jsou nepravdivé.
Výsledkem je vážný nedostatek transparentnosti ohledně cen za let, což narušuje konkurenci a ovlivňuje schopnost zákazníka informovaně si vybrat.
V mnoha případech lidé nakonec zaplatí mnohem více než původně očekávali, prootže inzerovaná cena se jen málo podobá konečné.
Komise a Parlament spolupracovali na tom, aby zajistili změnu této situace.
Tato zpráva znamená, že ceny za let musí být inzerovány jednoduše a jasně, včetně veškerých daní a dalších poplatků.
Zákrok Evropské unie proti těmto praktikám je dobrou zprávou pro zákazníky.
písemně. - (PL) Statistiky jsou hojně používány, nejen ve společnostech a institucích v oblasti ekonomie.
Hrají důležitou roli v plánování a sledování vývoje trhu.
Z toho důvodu je důležité, aby ukazatele používané pro shromažďování údajů pro statistiky byly spolehlivé a řádně odrážely skutečnost a změny na trhu.
Současné ukazatele by měly být přezkoumány, měli bychom se však zamýšlet nad novými oblastmi shromažďování údajů.
Nutnost modernizace našich statistických výsledků vychází také z toho, že v členských státech jsou používány různé systémy a statistické postupy, což často ztěžuje porovnání údajů v celé EU.
Samozřejmě by tyto změny neměly společnostem zvýšit zátěž při podávání zpráv, především malým a středním podnikům.
Propracovaný přístup použitý v programu pro modernizaci evropských statistik v oblasti podniků a obchodu by měl podpořit racionalizaci a koordinaci metod používaných při získávání statistik z různých zdrojů, a co je nejdůležitější, bude znamenat, že společnosti nebudou muset poskytovat stejné údaje rozdílným institucím zapojeným do shromažďování údajů.
Domnívám se, že Program pro modernizaci evropských statistik v oblasti podniků a obchodu je dobrým krokem směrem ke snížení administrativní zátěže podniků, což napomůže dosažení cíle stanoveného Komisí, aby byla zátěž snížena do roku 2012.
písemně. - Podporuji zprávu pana Konrada o programu modernizace evropské statistiky podnikání a obchodu.
Zpráva usiluje o poskytnutí investic na zlepšení efektivity vypracovávání statistik, aby mohly být splněny nové požadavky a zároveň snížena obchodní zátěž.
Hlasoval jsem pro zprávu.
písemně. - (PL) Jsem pro tuto zprávu.
Baterie a akumulátory, jež neodpovídají směrnici 2006/66/ES by měly být staženy z trhu a jejich prodej zakázán.
Komise rozhodla, že baterie uvedené na trh v souladu s právními předpisy před 26. zářím 2008 nebudou po tomto datu staženy z trhu.
Domnívám se, že je to rozumné řešení.
Stažení baterií, jež neodpovídají požadavkům, vyústí v nárůst odpadů.
Domnívám se, že nejlepším řešením této situace je na tyto baterie a akumulátory opatřit nálepkami s textem, že neodpovídají předpisům EU.
písemně. - Díky zprávě pana Ouzkého bude používání látek 2-(2-methoxyethoxy)ethanolu (DEGME) a 2-(2-butoxyethoxy)ethanolu (DEGBE) značně omezeno a v některých případech zakázáno ve výrobcích prodávaných široké veřejnosti.
Doporučení zprávy podporují ochranu spotřebitele a já jsem hlasoval pro tuto zprávu.
písemně. - (PL) Toxické látky obsažené ve výrobcích určených na čištění, mytí, desinfekci a ve výrobcích a rozpouštědlech, mohou představovat riziko pro lidské zdraví drážděním dýchacích cest a očí a způsobováním alergií.
Omezení dostupnosti výrobků, které nesplňují bezpečnostní požadavky na trhu by významně napomohlo ochraně našeho zdraví a prostředí.
Používání většiny těchto výrobků může být škodlivé a způsobuje různé nepříjemné příznaky.
Mohou také být škodlivé životnímu prostředí, poté, co vstoupí do ekosystému.
Znečistí-li půdní nebo vodní zdroje, je často nemožné předvídat následky.
Omezení použití látek DEGME a DEGBE v různých druzích mycích a čistících prostředků je pozitivním krokem a z toho důvodu věřím, že by EU měla vyvinout veškeré úsilí a zavázet se, že odstraní tyto nezdravé látky z našich životů a z životního prostředí.
písemně. - (PT) Hlasovali jsme proti této zprávě, protože tvoří součást balíčku liberalizace trhu s plynem a výslovně podporuje kroky k co nejrychlejšímu dokončení vnitřního trhu, přestože z obecného hlediska neschvaluje nástroje a nařízení, jež navrhuje Evropská komise.
Některé zajímavé kritické připomínky jsou zaměřeny proti: předloženým posouzením dopadů, částečně nedostatečnému respektování zásady subsidiarity a nedůsledné rozdělení kompetencí v evropských strukturách.
Nicméně zpráva je zaměřena na usnadnění přístupu společností k přepravním soustavám, tedy usnadnit privatizaci toho, co zbylo z veřejného odvětví, a dát jej k dispozici strategiím hospodářských skupin, jež chtějí vstoupit na trh.
písemně. - Zpráva pana Atanase Paparizova o podmínkách přístupu k plynárenským přepravním soustavám usnadní integraci vnitřního trhu s plynem v EU.
Zpráva se zabývá přeshraničními záležitostmi a zvýší regulační dohled na evropské úrovni.
Pro EU je důležité úsilí směřovat k vnitřnímu strhu s plynem a já jsem hlasoval pro tuto zprávu.
písemně. - (PT) Tato zpráva zasluhuje hlas pro ode mě i od mých kolegů, kteří věří, že soudržnost třetího energetického balíčku závisí na efektivní a ne pouze kosmetické regulaci trhu s plynem.
Vítám vůli vytvořit podmínky ke zvýšení investic do plynárenských soustav.
Toto opatření jako takové umožní potenciální nárůst konkurenceschopnosti a konkurence v odvětví.
Vítám úsilí vynaložené na efektivní liberalizaci vnitrostátních trhů s plynem a na zajištění přístupu třetích stran do plynárenských soustav, jež zvýší úroveň transparentnosti.
Nakonec chci uvítat vnitřní vůli tohoto dokumentu uvést přání Evropských občanů na transparentnější a méně monopolizovaný energetický trh do praxe.
Schválení této zprávy je nezbytné pro třetí energetický balíček i pro naše evropské spoluobčany.
písemně. - Postoj, který jsem zaujal, odráží můj názor na důležitost zemního plynu a jeho dostupnosti spotřebitelům za nejnižší možnou cenu.
Plynovod propojí Lybii a Sicílii.
Bude procházet v blízkosti Malty, tudíž, bude-li má země z ní chtít získat přínos, bude se muset připojit k potrubí, nebo, jak bylo navrhnuto, bude nutné postavit plynovod ze Sicílie na Maltu.
Moje země nemá velký domácí trh a jeho spotřeba se pohybuje mezi 16 a 18 miliony jednotek ročně.
Pokud by se používání zemního plynu rozšířilo, bezesporu by to ovlivnilo energetickou politiku na Maltě i na ostrově Gozo.
Může se to stát při použití plynu ve výrobě energie jako takové.
Zhruba před patnácti lety jsem na elektrárny poháněné zemním plynem upozornil tehdejší vládu Národní strany.
Vláda tomu nevěnovala pozornost a časem zřídila pouze jednu malou elektrárnu poháněnou zemním plynem jako rozšíření.
Vzhledem k tomu, že vzdálenosti na Maltě jsou malé, je také reálné použít zemní plyn na pohon soukromých a komerčních vozidel.
Přestavba motorů vozidel není problém.
Zemní plyn je také mnohem čistší než benzín nebo nafta.
Vláda a její agentura EneMalta se však ani nezabývaly infrastrukturou nutnou k jeho distribuci.
písemně. - (EL) Návrh směrnice o vnitřním trhu se zemním plynem tvoří součást třetího energetického balíčku, který dokončuje privatizaci služeb v oblasti dodávek zemního plynu.
Cílem návrhu směrnice a zprávy je odstranit vysokou úroveň centralizace, jež stále v některých státech existuje, aby bylo dokončeno proniknutí monopolů EU na trh, čímž se urychlí provádění liberalizace a zároveň členským státům, kteří ji ještě plně neprovedli, budou uloženy sankce.
Balíček má dva klíčové body: oddělení vlastnictví mezi dodavatelskou činností, přepravou zemního plynu a jeho skladováním, aby kapitál mohl využít veřejné infrastruktury pro výrobu, skladování a přepravu zemního plynu, jež je v členských státech.
Pravomoci pravděpodobně nezávislých regulačních orgánů, zaměřené na to, aby členské státy neměly možnost vnitrostátních úprav nebo zásahů, zaručují naprostou imunitu obchodním skupinám, které budou mít zhoubný vliv na odvětví zemního plynu.
Tato politika EU bude mít stejně strašné důsledky pro zaměstnance, stejně jako privatizace v dalších energetických odvětvích: zvýšení cen a zhoršení kvality služeb.
Potírání monopolních zájmů a převrácení této politiky je jediný způsob jak naplnit současné potřeby rodin pracující třídy.
písemně. - (PT) Toto opatření jasně prokazuje naše sdílené odhodlání dosáhnout cíle liberalizace energetického trhu.
Proto hlasuji pro.
Domnívám se, že oddělení vlastnictví majetku ve výrobě zemního plynu a přepravních soustav je k tomu nezbytné, není však jako takové dostačující podmínkou.
Z toho důvodu je nutné vytvořit potřebné podmínky pro povzbuzení nadnárodních investic do infrastruktury sítí.
Z toho důvodu je nutné žádat stejné zacházení se třetími zeměmi, jež mají v úmyslu investovat do evropského energetického trhu.
Z toho důvodu je nutné zlepšit koordinaci mezi vnitrostátními regulátory v energetickém odvětví.
Toto opatření zvýší konkurenci na trhu a je tedy v zájmu spotřebitelů, kteří budou mít prospěch ze zdravějšího, svobodnějšího a transparentnějšího energetického trhu.
písemně. - (SV) Hlasuji pro tuto zprávu, protože usnadní život lidem, jež se přemisťují a cestují mezi členskými státy, aniž by přenášela pravomoci na EU.
písemně. - (RO) Hlasoval jsem pro zprávu pana Lamberta, protože odpovídá potřebám občanů.
Žijeme v globalizovaném světě, v němž tisíce lidí pracuje v jiné zemi než v té, kde mají trvalé bydliště a koordinaci systémů sociálního zabezpečení potřebujeme pro všechny, jež využívají svého práva pracovat v jiných státech, abychom podporovali mobilitu, jež je základním právem EU.
Evropa nám umožňuje volnější pohyb, měla by však také zajistit více sociálních práv, jež by neměla být omezena vnitrostátními hranicemi.
V důvěře, že evropští občané budou moci využít, z hlediska sociálního zabezpečení, rovného zacházení a zákazu diskriminace, podporuji iniciativu, která usnadní volný pohyb pracujících.
písemně. - (SV) Hlasuji proti této zprávě, protože obsahuje návrhy na podrobnou regulaci na evropské úrovni takových záležitostí, jako jsou švédské rodičovské příspěvky, což způsobí potíže při individuálním posuzování a poskytuje EU příliš pravomocí.
písemně. - (PL) Cílem tohoto dokumentu je zlepšení a zvýšení efektivity pravidel EU týkajících se koordinace systémů sociálního zabezpečení v členských státech.
Předpisy, jež obsahuje, zajisté zjednoduší životy průměrných občanů EU, kteří využívají volného pohybu v celé EU.
Zaměstnanci, úředníci, studenti, důchodci a podnikatelé, všichni si budou moci ponechat své nároky na dávky sociálního zabezpečení poté, co změní zemi svého trvalého pobytu.
Rozhodně podpořím odstranění další překážky volnému pohybu osob v EU a tento dokument je dalším důležitým krokem tímto směrem.
písemně. - (FR) Ke zprávě pana Lamberta a k nařízení, jehož se týká, mám dvě poznámky.
1.
Přestože to zpravodaj popírá, návrh nařízení předpokládá, že příslušníci třetích zemí využívají volného pohybu, svobody usazování a volného přístupu na pracovní trh v celé EU. Je nutné si připomenout, že to všechno jsou věci, jež se naštěstí ještě nestaly skutečností.
Návrh ve větší míře omezuje výsady členských států v oblasti přistěhovalecké politiky, jinými slovy jejich svrchované právo vybírat cizince, kterým bude povolen vstup a pobyt na jejich území a rozsah práv těchto cizinců.
2.
Zdá se, že by bylo vhodné umožnit občanům členských států EU, aby využívali koordinace systémů sociálního zabezpečení a zajistit, aby sociální ochrana, kterou mají nárok očekávat, (vzhledem k jejich práci a příspěvkům) nebyla negativně ovlivněna "mezinárodní" mobilitou, k níž jsou povzbuzováni.
Nicméně snaha udělat vše pro to, aby v této oblasti bylo zajištěno stejné zacházení s evropskými občany a příslušníky třetích zemí, aniž by byl zaručen vzájemný přístup, slouží pouze jako silný podnět k přistěhovalectví, který již dáváme ve formě nesmírné, nerozlišující a sebevražedné štědrosti našich systémů sociálního zabezpečení.
písemně. - (DE) Důvěra lidí v EU z velké míry závisí na tom, jak se mohou spolehnout na sociální stabilitu, což je jedna z oblastí, která prošla největšími změnami v nedávných letech a desetiletích.
V praxi evropští občané, kvůli částečným úvazkům a novým podmínkám zaměstnání ("McJobs"), často nakonec vydělávají jen o málo víc než někteří nezaměstnaní.
Odvrácenou stranou prudkého hospodářského růstu a stálé úspory na sociální blahobyt je zvýšení chudoby a sociálního vyloučení.
V EU, jedné z nejbohatších oblastí světa, žilo roce 2005 16 % obyvatel pod hranicí chudoby.
Následkem rostoucích cen ropy a potravin se pod hranici chudoby dostalo ještě více osob a nyní žijí na pokraji chudoby.
EU musí neodkladně začít s potíráním chudoby mezi svým vlastním obyvatelstvem a systémy sociálního zabezpečení musí být na prvním místě přístupné evropanům.
písemně. - (FR) Dnes jsem hlasovala pro zprávu pana Corbetta o změně článku 29 jednacího řádu Evropského parlamentu ohledně vytváření politických skupin, zejména pro požadavek, aby politická skupina zastupovala nejméně jednu čtvrtinu členských států (namísto současného požadavku na jednu pětinu) a aby nejnižší počet poslanců nutný k vytvoření politické skupiny byl dvacet pět (namísto dvaceti), a měla jsem k tomu několik důvodů.
Za prvé, protože tuto reformu považuji za naprosto nezbytnou pro účinnější fungování naší instituce a k tomu, aby její stav přestal být tak roztříštěný, s pravidly, která se nezměnila i přes postupná rozšiřování a zvětšení velikosti našeho shromáždění od roku 2004.
Kromě toho mi řešení navrhované mým socialistickým kolegou, díky jehož neúnavnému úsilí bylo s většinou politických skupin dosaženo kompromisu, připadá rozumné v porovnání s tím, co je běžnou praxí na národní úrodni v EU.
Navíc vzhledem ke zdrojům, jak lidským tak finančním, jež instituce politickým skupinám dává k dispozici, je pro mě také dostatečným důvodem k této změně i jasná symbolika.
Na závěr, cílem je jednoduše a jasně podpora jisté soudržnosti mezi politickými silami na evropské úrovni; naši demokracii může jen posílí.
písemně. - (PL) ) Tento dokument je dalším pokusem většiny převzít kontrolu na úkor menšiny.
Arogance větších politických skupin v Evropském parlamentu dosáhla nových rozměrů.
Cílem tohoto dokumentu je zvýšit nejnižší počet poslanců nutný k vytvoření politické skupiny z 21 na 30.
Malé skupiny, jako například skupina INDE/DEM, jsou touto podmínkou vážně ohroženy.
Samozřejmě jsem hlasoval proti tomuto dokumentu.
písemně. - Skupina ALDE hlasovala proti reformě článku 29 z následujících důvodů:
existence současných sedmi skupin nezpůsobuje skutečné problémy v efektivitě,
menšinové názory mají taková práva, že mohou být profesionálně zařazena jako většinové názory,
odpovídající Evropský parlament musí být odrazem širší různorodosti politických názorů, kterou v Unii nalezneme, nepotřebujeme přesně napodobovat vnitrostátní parlamenty, jejichž úkolem je doplňovat vládu,
zrušení menších stran by donutilo zbylé poslance, aby se připojili k větším skupinám, které by tím byly ztratily na soudržnosti, nebo aby zaplnili řady nezařazených poslanců, kteří by tím byli méně efektivní,
velikost Parlamentu se v každém případě zmenší z 785 na 751 (Lisabonská smlouva) nebo 736 ( Niceská smlouva).
písemně. - (PT) Hlasovali jsme proti této zprávě a příslušnému závazku, což odpovídá tomu, že hájíme pluralitu, demokracii a ctíme rozdílné názory.
Je nepřijatelné, aby tato zpráva změnila pravidla pro vytváření politických skupin a vytvořila více překážek vytváření politických skupin v Evropském parlamentu po nových volbách.
Dosud byl nejnižší počet poslanců nutný k vytvoření politické skupiny dvacet, z šesti členských států.
Návrh, který byl nyní schválen vyžaduje k vytvoření politické skupiny dvacet pět poslanců ze sedmi členských států.
To znamená, že vytváření malých skupin v Evropském parlamentu bude obtížnější, což je další překážkou potvrzení postojů, jež se liší od dominantní ideologie v této stále více neoliberální, militaristické a federalistické Evropské unii.
Poslední poznámka o postupu používaném většinovými skupinami, PPE-DE a PSE.
Začali předložením návrhu, jež požaduje nejnižší počet třiceti poslanců nutný k vytvoření politické skupiny.
Pak vydíraly některé menší politické skupiny, aby si zajistily jejich podporu pro tzv. kompromisní návrh, jež byl právě schválen.
Co se týče nás, členů portugalské komunistické strany, zaujímáme od počátku soudržný postoj proti vytváření jakýchkoli dalších zábran vytváření politických stran.
písemně. - (ES) V souvislosti s touto zprávou jsem se zdržel hlasování protože se domnívám, že, i když pragmatická pravidla pro vytváření politických jsou jistě nutná, navrhovaný počet poslanců a členských států je příliš vysoký.
Má-li tento Parlament hájit pluralitu a různorodost, je pro dotčené lepší vytvořit politickou skupinu, než rozšířit řady nezařazených poslanců, která by se tím ztratila na sourodosti a efektivitě.
písemně. - (FI) Větší skupiny původně navrhovaly, aby k vytvoření skupiny bylo třeba třicet poslanců ze sedmi členských států.
Naštěstí tento projekt neuspěl v těsném hlasování Výboru pro ústavní záležitosti v květnu, kdy poměr hlasů byl 15 ku 14.
Nyní jsem také hlasovala proti navrhovaným změnám, protože malé skupiny často při rozhodování zůstávají na okraji.
Není správné omezovat různorodost názorů nebo činit fungování malých skupin obtížnějším než dříve.
Také je to zvláštní vzhledem na skutečnost, že největší názorové rozdíly nalezneme často uvnitř skupin.
Největší skupina, konzervativci, se ohledně mnoha větších záležitostí dělí na dvě nebo tři skupiny.
písemně. - Konzervativní poslanci hlasovali proti oběma změnám navrhovaným panem Corbettem ke zvýšení nejnižšího počtu poslanců nutného pro vytváření politických skupin v Evropském parlamentu.
Rovnováha mezi efektivní činností Parlamentu a potřebou uznat pluralitu hlasů a názorů v něm musí být pečlivě střežena.
Toho bychom dosáhli lépe tím, že bychom ponechali nejnižší počet poslanců nutný k vytvoření politické skupiny tak jak je nyní. Uznáváme, že pro zvýšení počtu poslanců nutného k vytvoření politické skupiny existuje vážný důvod, jakékoli zvýšení tohoto požadavku by však nečestně a zbytečně znevýhodnilo menší skupiny a delegace.
Proto tedy, po zvážení zprávy pana Corbetta, Výbor pro ústavní záležitosti nedoporučil žádné změny nejnižšího počtu stanoveného v článku 29.
Konzervativní poslanci nicméně hlasovali pro jednu ze změn, původně předloženou panem Kirkhopem, jež byla schválena Výbor pro ústavní záležitosti.
Tato změna poskytuje pragmatičtější a rozumnější přístup k podmínkám, za kterých může skupina mít nižší než požadovaný nejnižší počet.
písemně. - Podporuji zprávu pana Richarda Corbetta o změně článku 29 jednacího řádu Evropského parlamentu ohledně vytváření politických skupin.
S počtem dvaceti sedmi států je třeba v této věci aktualizovat pravidla EU.
Evropský Parlament nemůže omlouvat používání milionů euro z penez daňových poplatníků na financování skupin, především fašistických, jež se spolčují jen kvůli finančními zisku.
Evropský parlament má téměř ze všech parlamentů nejnižší hranici pro vytváření skupin.
Žádná existující skupina není ohrožena, změna pravidla ani není pokusem usadit euroskeptiky, kteří mají více než nově požadovaný počet.
Hlasoval jsem tedy pro zprávu pana Corbetta.
písemně. - (NL) Dvě největší skupiny dávají více přednost systému dvou stran.
Hlavní charakteristikou takového systému je, že tyto dvě strany sdílí společný zájem, zejména ten, aby se druhým, třetím nebo čtvrtým stranám nepodařilo dostat k politickému rozhodovacími procesu a tak zůstat v očích voličů naprosto bezvýznamnými.
Počítá se pouze s většími skupinami, protesty a alternativy musí jít stranou.
Pokud se ostatním výjimečně podaří se do Parlamentu dostat, jsou jim v ideálním případě určena nejméně přitažlivá místa, jako jednotvlivcům s omezenými právy.
Někteří poslanci této sněmovny nepatří do žádné skupiny. To je obvykle výsledkem tlaku ze strany ostatních.
Ten samý tlak nutí jiné poslanci k tomu, aby se přidali do skupiny, s jejímiž názory částečně nesouhlasí.
Z vlastních zájmů skupiny přijímají poslance, přestože je známo, že jejich názory se významně odchylují od linie strany.
Důvodem je skutečnost, že zde není možné vytvořit skupinu pokud nemáte nejméně dvacet poslanců, jež sdílí více méně podobné názory.
Mají-li být všechny názorové odstíny demokraticky zastoupeny, je lepší se spokojit s tímto nejnižším počtem, místo jeho zvýšení na dvacet pět nebo třicet a zavádění .přísných pravidel proti opozici.
S tím naprosto nesouhlasím.
písemně. - (DE) ) Dle mého názoru pro zvýšení nejnižší počtu poslanců nutného k vytvoření politické skupiny není žádný přijatelný důvod.
Argumenty, jež zpravodaj udává jsou z bližšího pohledu sporné, zejména to, že se odvolává na údajně vyšší hranice nutné k vytváření politické skupiny v parlamentech členských států.
Pokud bychom je chtěli správně porovnat s Evropským parlamentem, měli bychom zahrnout pouze přímo volené komory.
Druhé komory se většinou skládají ze zástupců federativních států nebo regionů, a z toho důvodu je nelze porovnávat.
Průměrná hodnota, již vnitrostátní parlamenty používají pro vytváření politických stran je fakticky totožná s hranicí, již používá Evropský parlament.
Tento návrh zvýšit nejnižší počet poslanců nutného k vytvoření politické skupiny je v každém případě zjevným výsledkem jiného programu.
Například ve výboru se zpravodaj odkazoval na vytvoření skupiny Identita, suverenita, tradice (ITS), jako na politováníhodný případ a zdůraznil nutnost zabránit jeho opakování v budoucnosti.
Kvůli tomuto útoku na demokracii a svobodu projevu a na rovnost poslanců, jež je zakotvena ve Smlouvě a v jednacím řádu Evropského parlamentu jsem přirozeně hlasoval proti této zprávě.
Zpráva, v podobě, v níž byla schválena, doplňuje nepřijatelný Jednací řád Evropského parlamentu, jehož cílem je ovládat a potlačovat pravomoci těch, kteří plně nesouhlasí s EU.
Je to nové nedemokratické a autoritářské rozhodnutí, jež ve větší míře zamezuje vytváření politických skupin.
Politický záměr je jasný - vyloučit radikální síly, především komunistické, umlčet všechny opoziční hlasy a každý projev odmítnutí EU a jejich politik.
Tato nedemokratická činnost byla doprovázena údajným politickým vydíráním ze strany koalice skupin Evropské lidové strany (Křesťanských demokratů), Evropských demokratů a Skupinou sociálních demokratů v Evropském parlamentu, aby donutila další k přijetí tohoto zvýšeného počtu, pod pohrůžkou, že pokud se nepodřídí, hlasovali by pro návrh ještě výraznějšího zvýšení požadovaného počtu, na třicet.
Vývoj hlasování ukazuje na to, že výsledek byl předem určen silami evropské jednosměrky jako alibi pro jejich nedemokratické rozhodnutí.
Poslanci skupin Nea Demokratia, PASOK a Synaspismos hlasovali pro tuto opovrženíhodnou změnu i rozhodnutí jako takové, což dokazuje, že v klíčových otázkách jsou síly evropské jednosměrky na denním pořádku.
My, poslanci řecké komunistické strany, jsme hlasovali proti zvýšení počtu na dvacet pět a proti zprávě jako takové, a tím odsuzujeme nedemokratické intriky a politické hry.
písemně. - (PT) V jakémkoli parlamentu nikdy nemůže být dobré vytvářet přehnaná omezení a překážky pro vytváření politických skupin.
Kromě toho, že to může být považováno za porušení základních práv, výsledek podobných kroků je často naprostým opakem toho, co jejich zastánci zamýšleli.
Je to tedy špatná reforma.
Evropský parlament musí potvrdit svoji roli zásadně demokratického vztažného bodu, jak v EU tak ve světě.
Toho nedocílí, pokud si neudrží své příkladné postavení.
Nesouhlasím s tím, že toto je správný směr, kterým se vydat.
Evropa navíc potřebuje víc než kdy dřív stále udržovat důvěru všech svých občanů ve své instituce.
Všichni Evropané musí cítit, že mají své zastoupení, nezávisle na svých politických postojích.
Proto je to špatná a nevhodná reforma.
Hlasuji proti.
písemně. - (SV) Jsem proti všem pokusům o oslabení demokracie a různorodosti názorů v Parlamentu skrze opatření, jako je změna počtu poslanců a členských států nutného k vytváření politických skupin.
Přes tento názor jsem hlasoval pro kompromisní změnu zprávy pana Corbetta. Důvod k tomu je pragmatický- byla to jediná možnost, jak se při hlasování vyhnout z demokratického hlediska ještě horšímu rozhodnutí, jež by znesnadnilo vytváření politických stran.
písemně. - (PL) ) Evropský parlament dnes přijal změnu jednacího řádu, jejímž výsledkem bude změna pravidel pro vytváření politických skupin.
Po volbách v červnu roku 2009 se politické skupiny budou muset skládat z nejméně dvaceti pěti členů zastupujících nejméně sedm členských států.
Vyjadřuji svoji naprostou podporu tomuto zvýšení hranice pro vytváření politických skupin v Evropském parlamentu, protože zabrání nepřiměřenému parlamentnímu rozčlenění a zefektivní jeho činnost.
Soudržnost i efektivita parlamentu utrpěly kvůli nadměrnému počtu malých skupin ve sněmovně.
Pro posílení demokracie je však nutné malé skupiny chránit proti dočasným snížením počtu jejich členů, pokud nedosahují požadované hranice.
písemně. - (SV) Hlasovali jsme pro zprávu, protože lepší spolupráce a větší otevřenost mezi soudy/soudci jednotlivých států a Soudním dvorem evropského společenství jsou pro evropský soudní systém nanejvýš důležité.
Musí být transparentnější a jeho uplatňování je nutné zlepšit skrze vzdělávání a příležitosti k vytváření sítí a výměnu znalostí.
Domníváme se však, že rozprava o bodech26 a 27 ohledně pravomocí Soudního dvora Evropského společenství je v jistých oblastech záležitostí Smlouvy, o kterých Evropský parlament již vydal stanovisko.
písemně. - (PT) Hlasovali jsme proti této zprávě kvůli nepřijatelnému tlaku, jež vytváří na členské státy, včetně soudců našich států, kteří jsou základním kamenem soudního systému ve všech svrchovaných státech.
Tato zpráva objasňuje to, co bylo zamýšleno tzv. Evropskou ústavou a nepřijatou Lisabonskou smlouvou, kterou se snaží skutečně nedemokratickým způsobem oživit.
Zpráva samotná potvrzuje záměr ustavit jednotný evropský právní systém. K jeho dosažení usilují "o aktivnější zapojení soudců jednotlivých států do uplatňování práva Společenství a zvýšení jejich pravomocí";
Soudci jednotlivých států hrají zásadní roli při zaručování zásad právního státu, což zahrnuje i právo Společenství.
Zásada subsidiarity a ústavní záležitosti nemohou být zpochybňovány ve jménu "přednosti práva Společenství a přímého účinku, důslednosti výkladu a odpovědnosti státu za porušení práva Společenství", jak to má v úmyslu Komise a většina Evropského parlamentu.
Je nepřijatelné s tímto nátlakem pokračovat nyní, když byla Lisabonská smlouva zmítnuta.
písemně. - (FR) Tato zpráva je k nám naprosto upřímná.
Již v prvním odstavci určuje svůj cíl - vytvoření jednotného evropského právního řádu.
Tato zpráva, vskutku opravdový pamflet ve prospěch práva Společenství, usiluje o aktivnější zapojení soudců jednotlivých států a o zvýšení jejich pravomocí při uplatňování práva Společenství.
V souladu s tím je také navrhováno, aby právo Společenství a s tím spojená judikatura byla co nejdříve začleněna do vnitrostátních zákoníků.
Zpráva pokračuje s myšlenkou sloučení vnitrostátních právních systémů a systému Společenství, aniž by se kdykoli zmínila o tématech nepřiměřených standardů Společenství, jejich matoucích formulacích a časté nedostatečné důslednosti.
Tento krok ke zjednodušení a kodifikaci práva Společenství je jistě přínosný.
To samé platí pro přijetí předpisů, jež zajistí právní jistotu; mám na mysli především těch, jež se týkají harmonizace pravidel upravujících konflikty zákonů.
Judikatura Soudního dvora se však často prokazuje jako nejistá v uplatňování vnitrostátních právních předpisů, jež jsou podřízeny závazným principům a dogmatům Soudního dvora, přestože jasně protiřečí pevně stanoveným právním tradicím členských států.
písemně. - (PT) "Přátelé, přátelé, obchod stranou"...
Poukazuji na další rozpor mezi EU a Spojenými státy, tentokrát v oblasti leteckého průmyslu, ve které se navzdory dohodě z roku 1992 o vládní podpoře každá strana snaží hájit své zájmy, protože to je způsob fungování kapitalistické konkurence.
Evropský parlament si stěžuje, že "EU soustavně dodržovala ducha i literu dohody z roku 1992 a pravidelně poskytovala průkazné materiály o plnění této dohody", zatímco "USA do značné míry nedodržely své závazky" a "jednostranně vyhlásily, že od dohody ustupují, a podaly na EU stížnost u WTO, přičemž uvedly jako důvod financování podmíněné splácením dluhu, jež bylo plně v souladu s dohodou z roku 1992 a jež bylo velmi podobné financování poskytnutému Boeingu."
Zároveň se Parlament snaží, tváří tvář "prudkým útokům" ze strany Boeingu a Kongresu Spojených států proti smlouvě s týmem EADS společnosti Northrop Grumman Corporation na rekapitalizační program pro cisternové letouny USA, přilévat olej do ohně tím, že zdůrazňuje nutnost "dosáhnout pragmatické rovnováhy mezi evropskou podporou poskytovanou civilnímu sektoru a vojensko-průmyslovým systémem USA."
Zdá se, že ne všechny státy mají nárok na svrchovanost a "volný trh"...
písemně. - Budu hlasovat pro tuto zprávu, ne proto, že mě těší spory se Světovou obchodní organizací (WTO), nebo proto, že jsem paranoidní ohledně Spojených států, ale protože již mnoho let mám dost protekčního chování USA, zejména v oblasti civilního letectví.
Američané dokonale ovládají umění nářků a stížností ohledně jiných zemí a jejich nedostatečném volném trhu, zatímco oni sami přijali opatření, jež umožňují zkrachovalým leteckým společnostem pokračovat v obchodování, a pravděpodobně daly miliony dolarů na pomoc společnosti Boeing .
Výbor pro mezinárodní obchod podpořil EU ve svém případu proti Spojeným státům u Světové obchodní organizace (WTO), a učinil správně.
Společným záměrem nás všech by měla být spravedlivá a otevřená konkurence mezi leteckými výrobci a svoboda volby leteckých společností při výběru letadel, jež by nejlépe odpovídala jejich potřebám za nejlepší cenu.
Oficiálním heslem Spojených států je "In God we Trust" (Věříme v Boha.). Možná by se mělo změnit na "Don't do as I do.
písemně. - (SV) My, švédští sociální demokraté, jsme hlasovali pro zprávu pana Buzka o Evropském strategickém plánu pro energetické technologie.
Stavíme se kladně k zachycování a ukládání CO2, zpochybňujeme však, zda je nutné podporovat věci, jako je přeměna uhlí na plyn, pro další rozvoj této technologie.
Máme také kladný postoj k výzkumům a rozvoji nových zdrojů energie s nízkými nebo nulovými emisemi CO2.
Podporujeme, aby se Unie podílela na financování tohoto výzkumu, nedomníváme se však, že bychom v tomto stadiu měli předjímat rozpočtový proces žádáním Komise o to, aby vyčlenila konkrétní částky.
Proto jsme se rozhodli se ohledně těchto dvou bodů zdržet.
písemně. - Hlasuji proti druhé části odstavce 26, protože nepodporuji atomovou enrergii jako jednu z upřednostňovaných iniciativ.
Budu však hlasovat pro zprávu, protože jejím cílem je urychlit inovaci v evropských nízkouhlíkových technologiích.
Je velmi důležité, aby Evropa měla energetický výzkumný plán, který by podpořil její náročnou energetickou politiku a cíle týkající se změn klimatu.
písemně. - (PL) Souhlasím s názory pana Buzka ohledně zavádění nových technologií výroby energie v souvislosti s úkoly EU, především ochrana životního prostředí, zajištění bezpečnosti dodávek energie a udržování vysoké úrovně konkurenceschopnosti EU.
Také souhlasím s tím, co zpravodaj zmínil ohledně nedostatečné výše investic do nových technologií výroby energie v současném finančním rámci EU.
Je třeba mít na paměti, že úspěch v oblasti nových technologií výroby energie by měl být dosažen partnerstvím mezi veřejným a soukromým odvětvím.
písemně. - (DE) Jak je nám k vlastní škodě známo, záměr EU rychle zvýšit procento využívání biopaliv má škodlivé důsledky.
Monokultury, kácení deštných pralesů a konkurence mezi potravinářskými a krmnými plodinami, jež přispěla k současné potravinové krizi, pravděpodobně pobídla ministry EU, aby změnili názor a uštědřili ránu svému cíli zvýšit podíl obnovitelných zdrojů ve výrobě motorových paliv o 10 % do roku 2020.
Měli bychom vítat skutečnost, že se biopaliva již nemají vyrábět z potravinářských plodin a že je všeobecným přáním, aby se počkalo na biopaliva druhé generace, tedy ta, jež jsou získávána z odpadu, což ale v žádném případě nesmí vést k ochabnutí úsilí EU v oblasti obnovitelných zdrojů.
Znepokojující trend zvyšování cen ropy zvyšuje význam podpory výroby a používání energie z obnovitelných zdrojů.
Miliardy, jež jsou investovány do výroby atomové energie se všemi jejími problémy, se musí použít na obnovitelné zdroje.
písemně. - (FR) Státní investiční fondy, tyto fondy, jež vlastní stát, do nichž se investuje po celém světě, jsou dobré nebo špatné?
Spíše dobré, pokud máme věřit tomuto usnesení.
Je však pravda, že si Evropa, jež kvůli svému vlastnímu hospodářství a měnové politice ekonomicky stagnuje, nemůže dovolit vzdát se miliard euro potenciálních investic, jež tyto fondy představují.
Je pravda, že státní investiční fondy prozatím nenarušují finanční trhy (dokonce napomohly bankovnímu systému USA) a jsou zaměřeny spíše na dlouhodobé investice.
Všichni jsme si vědomi neprůhlednosti většiny těchto fondů co se týče jejich zdrojů, rozdělování aktiv, struktury řízení a investiční strategií, jejichž rozpětí je od etických investic až po sledování vysokého zisku, řídících pozic a případně i možnosti v budoucnosti způsobit vážné potíže.
Státy, jež tyto fondy mají, nejsou všechny vůči Evropě přátelské, ba naopak.
Jeden z nich již zmínil hrozbu své "finanční jaderné zbraně".
Nicméně nebudeme hlasovat proti tomuto, ale zdržíme hlasování, protože zpráva sice podporuje volný pohyb kapitálu po celém světě, ale také prozíravě vyzývá ke sledování a ochraně proti těmto fondům.
písemně. - Toto usnesení se dotýká důležité záležitosti.
Státní investiční fondy hrají stále důležitější roli v globálním trhu a investicích.
Některé aspekty jsou pozitivní, ale u některých tomu tak není, protože nevypočitatelné řízení činí rozhodnutí, jež na nejvyšší míru zvyšují krátkodobé zisky na úkor států, společností a rodin.
Musíme prozkoumat způsoby jak zvýšit transparentnost a zodpovědnost za tyto zdroje, jež často převáží ty, které jsou dostupné v členských zemích.
písemně. - (FI) Pane předsedající, zpráva pan Racka o nové kultuře městské mobility, pro níž jsme volili, je důležitou součástí nového komplexního přístupu Komise v souboru opatření v oblasti energetiky a klimatu: významné snížení emisí v Evropě může být dosaženo použitím citlivého, efektivního komunitního a dopravního plánování.
Musíme však zohlednit skutečnost, členské státy jsou rozdílně geograficky umístěny a mají různé životní podmínky.
Přesně z toho důvodu jsem hlasoval pro dvě změny navržené mojí skupinou.
Pocházím ze země s dlouhými vzdálenostmi v porovnání s malými městy.
Je celkem jasné, že příležitosti k omezení soukromé dopravy jsou mnohem nižší například v řídce osídlených městských komunitách na severu Finska, než v hustě osídlené střední Evropě.
písemně. - (DE) Hlasoval jsem pro zprávu pana Reinharda Racka o nové kultuře městské mobility.
Návrh zprávy k zelené knize je důležitým příspěvkem k tématu městského rozvoje.
Hospodářský vývoj města a jeho přístupnost závisí na lepší mobilitě, ale přístupnost nesmí být dosahována na úkor dobrých životních podmínek lidí nebo životního prostředí.
V tomto ohledu by zpráva měla více zohledňovat sociální faktory a politiku zaměstnanosti.
Také musí vycházet z vědomí toho, že různorodost členských států nedovolí existenci jednotného evropského řešení, a že tedy musí stále převládat striktní dodržování zásady subsidiarity.
Také se domnívám, že ve státech, v nichž již proběhla liberalizace, by měl být zhodnocen její dopad na zaměstnanost.
Dále žádám, aby byl zaveden systém udělování povolení na dodatečné vybavení aut, užitkových vozidel a terénních vozidel specifickými filtry.
Zelená kniha zdůrazňuje většinu problémů, které mají v současné době dopad na městskou mobilitu a také představuje nové a inovativní myšlenky k jejich řešení, nedotýká se však všech aspektů, jimž je třeba věnovat pozornost a může tudíž být považována pouze za východisko diskuze na toto téma.
písemně. - (PL) Nejdůležitější záležitostí, které se zpravodaj dotýká, je vymezení oblastí, ve kterých by se EU měla podílet na záležitostech týkajících se městské mobility.
Zpravodaj upozorňuje na podobné problémy v celé EU týkající se oblasti městské mobility, a činí tak správně, není však možné vyvinout jednotnou metodu, jež by tyto problémy vyřešila.
V tomto bodu jsou názory zpravodaje ohledně toho, že si město může vybrat metodu, díky které by dosáhlo stanovených cílů, rozumné, a rád bych se vyjádřil v jejich prospěch.
písemně. - (NL) ) Města jsou hustě obydlena, s nemnoha otevřenými prostranstvími a rušnou dopravou na relativně krátké vzdálenosti.
Považujeme-li prostor za nejcennější, nezbývá pro těžkou nákladní dopravu místo, a nadměrný hluk, znečištění vzduchu a další důvody by měly posílit naší snahu o snížení počtu aut ve městech na nejnižší možnou míru.
Samozřejmě, že města musí být dostupná hasičské a zdravotní záchranné službě, policii, stěhovacím vozům a lidem se sníženou pohyblivostí, ale vzácná otevřená prostranství musí být přednostně určena pro chodce, cyklisty, tramvaje, dětská hřiště, parky a zahrady.
Pouze tak bude město místem, kde je možné žít.
Text, o němž se dnes hlasuje, toto jasně nerozlišuje, ale prostě se snaží smířit protichůdné zájmy a úmysly.
EU naštěstí v této oblasti nemá pravomoci. Vše, co může udělat, je podporovat osvědčené postupy a dobré zkušenosti, jež jsou zlepšovány a něž je možné se spolehnout.
Tato zlepšení nejsou důležitá pouze pro město, které je již provedlo, ale také jako příklad ostatním.
Mezi tyto příklady patří systém zpoplatňující vjezd do centrální části Londýna, nová tramvajová trať ve Štrasburku a v Bordeaux, nebo dlouho zavedená omezená doprava v centru města Groningen.
Naneštěstí přínos EU pro tuto zprávu nebude téměř žádný.
písemně. - (DE) ) Hlasovala jsem proti této zprávě, protože EU za tyto záležitosti nenese odpovědnost.
Nemá žádný přínos pro právní jistotu a nepřináší Evropu blíž občanům, pokud Parlament vydává zprávy o záležitostech, jež nespadají pod regulatorní pravomoc EU.
písemně. - (SV) Hlasovali jsme pro zprávu pana Olleho Schmidta o výroční zprávě ECB za rok 2007.
Rádi bychom však zdůraznili, v souvislosti na část vysvětlujícího prohlášení, jež hovoří o nutnosti, aby Švédsko vstoupilo do eurozóny, že respektujeme výsledek švédského referenda v roce 2003, v němž bylo rozhodnuto, že si Švědsko ponechá svoji měnu "krona".
písemně. - (PT) Hlasovali jsme proti této zprávě, protože znovu potvrzuje podporu Evropské centrální bance, nevyjadřuje kritiku ohledně stálého navyšování základní sazby, přestože ta již dosáhla 4,25%, což je mnohem vyšší číslo než základní sazba Federální rezervy Spojených států.
Navíc zpráva přehlíží skutečnost, že činnost banky poškozuje pracující, obyvatelstvo jako takové a malé, střední a velké podniky.
Pouze slouží zájmům velkých hospodářských celků a finančnímu kapitálu, i přestože způsobuje problémy více nestabilní a závislé ekonomice, jakou je Portugalsko.
Například v Portugalsku, kde výše dluhu dosáhla 114 % HDP, je toto navýšení, spojované s nadhodnoceným kurzem eura, dalším hřebíkem do rakve malým a středním podnikům, zhoršuje schodek v tržní rovnováze a zvyšuje závislost státu.
Bude těžší řešit nezaměstnanost, podmíněnost, nízké platy a obecný nárůst cen, vzhledem k tomu, že výše zadlužení rodin v Portuglasku nyní dosáhlo 129 % jejich čistých příjmů.
Znovu tedy potvrzujeme nutnost zrušit tuto pravicovou politiku a falešnou autonomii ECB, jež slouží výlučně k zastírání skutečnosti, že sloužívelkému kapitálu.
písemně. - (FR) Zpráva pana Schmidta je každoročním poplácáním po zádech, jež Parlament dává ECB za svoji shovívavost.
Jako obvykle se zdá, že v ní chybí klíčový bod: obávané snižování marží, jež omezuje kupní sílu Evropanů a za které částečně nese vinu ECB a EU.
Nikdo nevěří tomu, že oficiální míra inflace (3 % za rok 2008, podle zprávy), jež je pouhým složeným indexem, odráží skutečnost rostoucích životních nákladů občanů, zejména na suroviny, energii a bydlení.
Každý se odvolává na sdělení orgánů ECB, ve kterých varují před inflačními dopady, jež vyvolá navýšení mezd, jako by platy stejných Evropanů nepodléhaly stálému snižování kvůli nespravedlivé globální hospodářské soutěži a přistěhovalecké politice, již EU podporuje.
Je pravdou, že vysoce nadhodnocený směnný kurz eura nás chrání od nejhoršího tváří v tvář stoupajícím cenám ropy.
Nicméně ohrožuje konkurenci mnoha průmyslových odvětví, která láká přesídlení do zóny dolaru, jako tomu bylo v případě společnosti Airbus.
Nemůžeme tedy podporovat toto vzájemné poplácávání po zádech.
písemně. - (PL) Ve své zprávě o výroční zprávě ECB se zpravodaj změřil na úkoly, před nimiž banka stojí.
V několika posledních měsících bylo dostupných mnoho znepokojujících zpráv pro evropské ekonomiky; a naneštěstí v mnohem větší míře než v roce 2007.
Krize na finančních trzích a náhlý nárůst cen ropy a potravin zpomalují hospodářský růst a zrychlují inflaci a dochází k obavám o zvýšení počtu nezaměstnaných.
ECB bude jedním z vůdčích orgánů, jež se bude muset pokusit tyto problémy vyřešit.
Kroky učiněné v srpnu 2007 poskytly likviditu finančním trhům, ale problém nevyřešily.
Očekává se také narůst počtu zemí, jež vstoupí do eurozóny.
Slovensko bude prvním státem ve střední a východní Evropě, jež tak učiní.
Určitě však nebude posledním.
Vstup ostatních nových států do eurozóny je pravděpodobně pouze otázka času. Zkušenosti Slovenska v tomto ohledu budou bez pochyby pečlivě pozorovány okolními zeměmi, jež také o přijetí jednotné měny uvažují.
Zpravodaj také správně zmiňuje, že by rozdíly v úrovních hospodářského růstu, ukazatelích růstu nebo úrovních vyspělosti mohly způsobit problémy v způsobu rozhodování ECB.
Z toho důvodu považuji návrh vyhodnotit možnosti změn ve svém způsobu rozhodování za rozumný.
Toto vyhodnocení by nemělo zahrnout pouze současné členy eurozóny, ale také budoucí a potenciální členy.
písemně. - Vítám zprávu pana Olleho Schmidta o výroční zprávě ECB.
Přidávám se k jeho požadavku, aby ECB dále podporovala vztahy s ostatními centrálními bankami a dalšími institucemi.
Také bych chci zopakovat doporučení pana Schmidta postupovat s obezřetností ohledně dalšího zvýšení úrokových sazeb, aby nebyl ohrožen hospodářský růst.
Hlasoval jsem pro vyhodnocení zpravodaje.
Usnesení, proti němuž jsme my, poslanci řecká komunistická strana, hlasovali, se provokativně snaží vylíčit deset let existence hospodářské a měnové unie a ustavení eura jako "velký úspěch", zatímco pracovníci a chudá pracující třída v evropských zemích, včetně Řecka, zažívají tvrdé následky, jako vysoké ceny, zmrazení mezd a důchodů, nezaměstnanost, nadměrné daně zaměstnanců a chudých podnikatelů na volné noze a odebrání zaměstnaneckých, sociálních a demokratických práv.
Jakýkoli "úspěch" se vztahuje pouze na prospěch a přebytek zisku evropských plutokratů a je naprosto v rozporu zájmů pracovníků a občanů.
Evropská centrální banka, jako jasný nástroj evropského kapitálu, by měla v tomto směru sehrát aktivnější a efektivnější roli skrze nepopulární opatření, jako je navýšení úrokových sazeb atd.
Nicméně poznámky a znepokojení usnesení ohledně neklidu na finančních trzích a záležitostí "soudržnosti" EU, jež zůstávají a jsou rozšířenějšími, potvrzují náš odhad ohledně pokračující a nevyhnutelné krize kapitalistického systému a jeho nesouměrném růstu, i ohledně nutnosti jej svrhnout a nahradit systémem plánovaného hospodářství, s mocí danou lidem a potřebou přerušit vazby s imperialistickou EU.
V rámci EU nemůže existovat způsob růstu, jež upřednostňuje běžné lidi.
Předložení dokumentů: viz zápis
Představení programu francouzského předsednictví (rozprava)
Dalším bodem na programu je prohlášení Rady k představení programu francouzského předsednictví.
Pane prezidente Sarkozy, rád bych vás uvítal v Evropském parlamentu jako úřadujícího předsedu Rady.
(Potlesk)
Oceňuji, že jste mezi nás zavítal po dlouhé cestě z Japonska.
Vítejte v Evropském parlamentu, pane prezidente.
(Potlesk)
Rád bych také přivítal pana předsedu Evropské komise, Josého Manuela Durăo Barrosa, který se jako úřadující předseda Evropské rady právě vrátil z Japonska.
Byla to únavná cesta, takže nebudu pronášet žádné další předběžné poznámky.
Pane předsedo Rady, rád bych vás bez dalších průtahů vyzval, abyste se ujal slova před Evropským parlamentem.
Pane úřadující předsedo Rady, děkuji vám za váš projev.
Přejeme vám nadále odvahu, odhodlání a zejména úspěch po celé období vašeho předsednictví - neboť když jste vy úspěšný, je úspěšná Evropská unie a společně s ní také Evropský parlament.
Mohu vás ujistit, že Evropský parlament je na vaší straně, když svým rozhodným způsobem přispíváte k dobré budoucnosti Evropské unie.
Evropský parlament vás v tomto úkolu podpoří.
Rád bych také přivítal ministry, kteří zde dnes s vámi jsou: Bernarda Kouchnera, Brice Hortefeuxe, bývalého kolegu poslance, a zejména vašeho státního ministra pro evropské záležitosti, Jean-Pierra Jouyeta, který je zde v Parlamentu téměř vždy.
Co nejsrdečněji vás všechny vítám v Evropském parlamentu.
(Potlesk)
Pane předsedo, pane úřadující předsedo Rady, dámy a pánové, jsem potěšen, že se s vámi v Evropském parlamentu mohu zúčastnit prezentace šestiměsíčního francouzského předsednictví Rady Evropské unie.
Myslím, že to bude předsednictví plné dynamiky a odhodlání, bohaté na konkrétní výsledky, na kterých budeme všichni pracovat.
Vaše vyslovené přání, aby se Francie vrátila do Evropy, pane úřadující předsedo, je beze sporu pro nás vynikající zpráva.
Evropští občané a zde shromážděný Evropský parlament očekávají od francouzského předsednictví mnoho věcí.
Jak jsem řekl na našem setkání v Paříži 1. července, Komise bude stát po boku francouzského předsednictví a poskytne mu plnou podporu, aby během těchto šesti měsíců zajistila úspěch Evropské unie.
Výzvy nám scházet nebudou.
Je tu globalizace a mezinárodní konkurence je čím dál náročnější.
Svět stojí před novými výzvami jako je nedostatek fosilních paliv a změna klimatu. Na tyto výzvy musíme nyní najít společné řešení.
Všechny tyto faktory staví Evropu před nutnost reformovat svá hospodářství, a zvýšit tak její konkurenceschopnost, modernizovat své sociální modely a investovat do vzdělání, výzkumu a inovací.
Evropa má mnoho es v rukávu, plynoucích především z jejího postavení jedné z největších obchodních mocností na světě.
Musí však mít odvahu se přizpůsobit. Pokud chceme nabídnout ochranu, musíme se přizpůsobit.
To je klíč k řešení.
Nemá smysl zapírat, že Evropa prochází náročným obdobím: je tu irské "ne" a globální ekonomické klima, prudký nárůst cen ropy a komodit, silný nárůst cen potravin, inflační tlak, který je hlavním nepřítelem kupní síly.
Inflace je i hlavním nepřítelem sociální spravedlnosti, neboť při silné inflaci jako první trpí ti, kdo mají nízký plat nebo žijí jen z důchodu. Všechny tyto faktory házejí stín na naše hospodářství a nutí politiky na evropské i národní úrovni přijímat obtížná rozhodnutí.
Musíme se těmto skutečnostem postavit zpříma a chopit se jich realisticky a rozhodně.
Právě jsme se vrátili ze summitu G8 v Japonsku, jde jsem jasně viděl, že vliv, kterému se těší Evropský unie, a očekávání a respekt, který vzbuzuje ve světě, je v jasném kontrastu s pocitem beznaděje, která je často cítit uvnitř Evropské unie.
Mohu vám víc než kdy jindy říct, že na Evropskou unii se mimo Evropu nahlíží jako na pozitivního a rozhodujícího aktéra s obrovským vlivem na světovou scénu.
Vezměme si dva konkrétní příklady, o nichž se na summitu G8 hovořilo: změna klimatu a otázky rozvoje, což jsou dvě otázky, u kterých se Evropská unie chopila na světové úrovni iniciativy.
Spojené státy se k nám nyní připojily v boji proti změně klimatu, kdy velkou měrou podpořily naše postoje.
Pamatuji si velmi dobře, jaké jsme měli problémy loni v Heiligendammu - i pan prezident Sarkozy tam byl - abychom přesvědčili Američany a Rusy, aby přijali princip povinného cíle pro rok 2050.
Nyní jsme toho dosáhli.
Bylo to možné díky naší roli evropského vůdce, na což jsem jako předseda evropské instituce hrdý.
Je to úspěch, za který opět vděčíme evropské jednotě.
Druhým příkladem je rozvoj a přesněji prudký nárůst ven potravin, který ohrožuje rozvojové cíle tisíciletí.
I zde se nám podařilo sehrát úlohu katalyzátoru, díky závěrům Evropské rady z minulého měsíce, která uvítala, cituji, "záměr Komise předložit návrh, jehož cílem je zřídit nový fond na podporu zemědělství v rozvojových zemích".
Evropská komise tento návrh přijme příští týden.
Spoléhám na plnou podporu obou složek rozpočtového orgánu, aby mohla Evropa v úzké spolupráci s mnohastrannými kompetentními orgány urychleně poskytnout nutnou pomoc zemědělcům, především zemědělcům v Africe.
Tato podpora je nutná pro zajištění "zelené revoluce", kterou Afrika potřebuje pro svou stabilitu a prosperitu, která je, jak víte, i v přímém zájmu Evropy.
Náš návrh zůstane, jak požadovala Rada, v mezích současných finančních perspektiv.
Náš přístup spočívá v poskytnutí úspor, které Evropa vytváří kvůli růstu mezinárodních cen v rámci své interní politiky na podporu zemědělství, těm, kdo tímto růstem cen nejvíc trpí.
Ve světě dochází ke krizovým tragickým situacím.
Kdybyste bývali mohli slyšet, co říkal ředitel Světové banky, kdybyste bývali mohli slyšet některé vůdčí představitele afrických i jiných zemí, kteří se zúčastnili rozšířených zasedání a kteří vyprávěli o hrůzách hladomoru, jež dnes představují skutečnou hrozbu pro obrovské množství lidí po celém světě, pochopili byste, jak moc je pomoc Evropy nutná a potřebná.
(Potlesk)
Proto věřím, že tentokrát se nám podaří dát dobrý příklad solidarity mezi evropskými a africkými zemědělci, toho, že společná zemědělská politika a rozvojová politika mohou a musí pracovat společně, protože jak řekl pan prezident Sarkozy, zajištění potravin je globální problém, který musíme řešit společně. Ne sami, ale společně.
Je pravda, že existují obavy, ale je také pravda, že více než kdy předtím má nepostradatelnou úlohu v jejich řešení Evropská unie.
Raději než abychom se utápěli v tom, čemu někdy říkám "krizofilie" - někdy se mluví i o jevu úpadkářství v Evropě - pojďme zdůraznit hodnotu konkrétní a pozitivní akce Evropské unie!
V každém případě je to nejlepší cesta řešení mezinárodních otázek, které vyvstaly poté, co Irsko neratifikovalo Lisabonskou smlouvu.
Musíme se do toho pustit, protože díky Lisabonské smlouvě bychom měli pracovat efektivněji, demokratičtěji, i když bychom to neměli používat jako omluvu, když se nám nepodaří ihned uspokojit potřeby našich občanů.
Evropští občané od nás očekávají odpovědi.
Nejlepší odpověď, jakou jim můžeme dát, je mluvit s nimi pravdivě a ukázat jim, že máme politickou odvahu.
Francouzské předsednictví má obou těchto vlastností na rozdávání.
V Evropě, která podstupuje zkoušku, musíme poskytnout důkaz, že Evropa funguje.
Musíme se zaměřit na politiky, které Evropu přibližují k občanům a mění jejich každodenní život k lepšímu.
Více než kdy jindy je našim cílem Evropa opírající se o výsledky.
Já osobně nemám obavu.
Priority vašeho předsednictví umožní Evropě splnit hlavní výzvy, kterým čelí, a připravit se na budoucí úkoly.
Vítám to, že je pro francouzské předsednictví prioritou realizace integrované politiky zaměřené na energetiku a změnu klimatu.
Jak jste pane úřadující předsedo řekl, jde o absolutní prioritu vašeho předsednictví a známe vaše odhodlání tuto strategickou dohodu do konce roku uzavřít, díky čemuž by se měla Unie dostat do dobrého postavení pro vyjednávání v Kodani, která by měla začít za rok.
Komise poskytne svou úplnou podporu, abychom dosáhli ambiciózní a vyrovnané dohody s Evropským parlamentem a členskými státy.
Je to pro mou instituci nyní priorita a ještě jednou bych chtěl poděkovat panu úřadujícímu předsedovi za jeho neutuchající podporu pro energeticko-klimatický balíček, který představila Evropská komise.
Musíme také dosáhnout pokroku u politiky kontrolovaného přistěhovalectví v Evropě.
Nejprve se musíme věnovat přistěhovalectví, které stárnoucí Evropa v některých klíčových hospodářských odvětvích potřebuje, a které musí doprovázet důstojné podmínky integrace, abychom mohli být v naší humánní Evropě hrdí na integraci, již nabízíme čestným zájemcům o práci v Evropě.
Významným krokem v tomto směru by bylo přijetí "modré karty" během francouzského předsednictví.
Musíme se však také zabývat nedovoleným přistěhovalectvím a s tím často spojeným vykořisťováním, zejména musíme popohnat přijetí návrhu na tresty pro zaměstnavatele nelegálních pracovníků.
V tomto bodě musíme vyvinout největší úsilí, nesmíme ohrožovat chudé pracovníky, kteří chtějí pracovat v Evropě, ale trestat ty, kdo je chtějí zneužívat.
Jejich praktiky jsou ostudou Evropy.
Řekněme si to jasně: musíme tuto otázku přistěhovalectví řešit realisticky.
Jsem pevně přesvědčen, dámy a pánové, že naše neschopnost řešit tuto otázku seriózně a odpovědně představuje jednu z nejhorších hrozeb pro Evropu.
Otázku přistěhovalectví nevyřešíme tím, že budeme na všech frontách shovívaví.
To by byla nejlepší záminka pro extremistické a xenofobní síly.
V otázce nedovoleného přistěhovalectví musíme být neústupní a současně se projevit velkoryse a solidárně v otázce integrace společenství přistěhovalců, kteří chtějí přispět k rozvoji a růstu naší Evropy.
Myslím, že v této otázce musíme mluvit jasně; musíme vystupovat tvrdě proti kriminalitě, ale přitom neustále uctivě vůči lidským právům, které jsou typickým rysem naší evropské civilizace a našich plánů evropské integrace.
Jde pochopitelně o citlivé otázky, které jsou snadnou kořistí pro polemiky a nedorozumění.
Komise proto chtěla nabídnout vyrovnaný návrh a předložila 10 základních principů společného postupu.
Mám radost, že francouzské předsednictví a francouzští ministři spravedlnosti a vnitra tento integrovaný přístup na své neformální schůzce, která se konala tento víkend v Cannes, podpořili.
Trvám na tom, aby vám řekl, dámy a pánové, že je absurdní, abychom v Evropě, v schengenském prostoru, kde existuje svoboda pohybu, měli dál 27 různých přistěhovaleckých politik. Potřebujeme jednu jedinou evropskou přistěhovaleckou politiku.
Další věcí k řešení je sociální agenda.
Konkurenceschopného dynamického hospodářského modelu nedosáhneme bez skutečných sociálních investic s cílem zamezit rizikům chudoby, vyloučení a marginalizace.
Francie udělala před několika dny z nové sociální agendy, kterou předložila Evropská komise, jednu ze svých priorit.
Jsem tomu velmi rád.
Abychom Evropany připravili na budoucnost, musíme jim nabídnout příležitosti, přístup ke kvalitním službám, ke vzdělání a zdravotnictví a trvalou solidaritu.
Nikdo v Evropě nesmí zůstat na okraji.
Evropa je projektem příležitostí a solidarity.
Dámy a pánové, v průběhu dalšího půl roku bude spuštěno mnoho dalších projektů. Nemohu je tu všechny zmínit, ale pokud mohu krátce vyzdvihnout dva, byl by to projekt evropské obrany a projekt Unie pro Středomoří, který bude spuštěn v neděli v Paříži.
Vidím v nich dvě možnosti pro Evropu, aby potvrdila svou roli ve světě.
I tady je na nás, abychom tuto ambici přeměnili v konkrétní akci.
Přeji francouzskému předsednictví Rady úspěch a ujišťuji vás o naprosté podpoře Komise během celých následujících šesti měsíců, jež se jeví velmi slibně.
Hlavní povinností politiků je postavit se čelem k výzvám a zintenzívnit své odhodlání je úspěšně vyřešit.
Společně toho můžeme hodně dokázat.
Chtěl bych vzdát hold úsilí, které za posledních několik měsíců vyvinula na nejvyšší úrovni francouzská vláda v úzké spolupráci s evropskými institucemi.
Instituce, předsednictví i členské státy musí všichni pracovat ruku v ruce.
Je to klíč ke společnému úspěchu, který dlužíme občanům Evropy, a rád bych vzdal hold závazku, který zde dnes opět vyslovil pan prezident Sarkozy, abychom mohli společně, Rada, Parlament i Komise, najít konkrétní řešení konkrétních problémů, kterým musí naši občané denně čelit.
Pane předsedo, pane úřadující předsedo, pane předsedo Komise, dámy a pánové, Francie se rozhodla, že její předsednictví bude synonymem politické vůle.
Politickou vůli potřebujeme k překonání obtíží, se kterými je evropská integrace konfrontovaná.
Největším problémem je bezpochyby irské "ne", o kterém se tu dnes dopoledne diskutovalo.
Musíme zajistit, aby se naši občané k evropskému projektu zapojili.
Jejich pochyby mohou mít mnoho příčin: obavy spojené s globalizací, nárůstem cen a změnami, kterými procházejí tradiční rodinné a společenské hodnoty.
Pokud se nám nepodaří všechny přesvědčit, že hlavní otázky jako bezpečnost, změna klimatu, energetika a přistěhovalectví lze efektivně projednat pouze na evropské úrovni - a s ohledem i na velké světové oblasti, Evropa musí být rovněž dost silná, aby přesvědčila Spojené státy, Indii, Čínu a Brazílii - nemůžeme počítat s klidnou budoucností.
Politickou vůli bude potřebovat taky francouzské předsednictví, aby přesvědčilo své partnery, že nám Lisabonská smlouva pomůže se efektivněji a demokratičtěji rozhodovat o všech otázkách společného zájmu.
Členové mé skupiny, kteří patří k Evropské lidové straně, si přejí, aby všechny členské státy, které to ještě neudělaly, smlouvu během francouzského předsednictví ratifikovaly.
Očekáváme, stejně jako jsme to očekávali u Francie a Nizozemska, že Irsko po určitém období úvah a při vší úctě nabídne svým 26 partnerům řešení, jak se dostat ze slepé uličky.
Po každém státu žádáme, aby se neprosazoval na úkor ostatních a aby jednal odpovědně.
Naše skupina si přeje tuto institucionální debatu konečně ukončit a důvěřuje francouzskému předsednictví, že se mu tohoto cíle podaří dosáhnout.
Páni předsedové, dámy a pánové, zatímco se pokoušíme se vybavit lepším rozhodovacím nástrojem, naše problémy se hromadí.
Pohlcuje se tím energie, kterou bychom mohli spíše použít na vytvoření pracovních míst, obranu zájmů a podporu sociálního modelu a Evropy obecně.
Jak jsem řekl, politickou vůli určitě potřebujeme.
Neměla by nám také chybět energie na řešení priorit, které nám před chvílí představil úřadující předseda Rady.
Musíme urychleně řešit problémy změny klimatu, energetiky, zajištění potravin a obrany.
V oblasti změny klimatu a energie je alternativa jasná: buď se naše státy domnívají, že musí pokročit vpřed a jít před kodaňským summitem příkladem a pokud se tak rozhodnou, musíme vydat do prosince jasná rozhodnutí, i kdybychom měli od našich mezinárodních partnerů vyžadovat reciprocitu, nebo naše země usoudí, že navzdory zhoršujícím se klimatickým podmínkám a naší energetické závislosti nepotřebujeme bezodkladné akce.
Je zbytečné říkat, na kterou stranu se přiklání moje politická skupina.
I v otázce přistěhovalectví chceme s tímto pokrytectvím skoncovat.
Zatímco řada zemí ve světě již přijala přistěhovaleckou politiku s celkem uspokojitelnými výsledky, většina našich zemí své rozhodnutí odsunula.
Je na čase diskutovat a přijímat rozhodnutí, která musí být pozitivní, humánní a odpovědná.
Evropský pakt o přistěhovalectví a azylu, který bude projednáván v říjnu, znamená krok správným směrem a jsem rád, že ministři EU tento týden návrh Brice Hortefeuxe velmi dobře přijali. Máte naši podporu, pane Hortefeuxi.
A konečně se chci zmínit od dvou tématech, které jsou velmi blízké mému srdci a životně důležité pro budoucnost a naši nezávislost: zajištění potravin a obraně.
Chtěl bych, abychom mysleli na nejchudší lidi nejen ve světě, ale i v našich zemích, pro které znamená nárůst cen potravin vážný problém.
Chci, aby se Evropa a francouzské předsednictví pokusili jim pomoci tuto obtížnou dobu překonat.
Ve věci obrany se chci zeptat jen na jednu věc: jak může být Evropa věrohodná, když nemá obranu zasluhující si toto označení?
Potřebujeme obranu k zajištění míru v Evropě a pro pomoc nejpotřebnějším lidem na světě.
Naše skupina podporuje vůli francouzského předsednictví jít v čele a nabízet svým partnerům odvážné návrhy týkající se těchto dvou strategických oblastí.
Dámy a pánové, evropská integrace je svrchovaně politickou otázkou.
Nemám pochyb, že když budeme mít odvahu k jasným politickým rozhodnutím, přijdou naši spoluobčané Evropě na chuť.
Mám důvěru v to, že nás v tom bude nové předsednictví povzbuzovat a je v našem zájmu uspět a získat důvěru našich občanů pro evropské volby v roce 2009.
jménem skupiny PSE. (DE) Pane předsedo, dámy a pánové, existují aspekty vašich názorů, ve kterých s vámi souhlasíme, pane Sarkozy, a o některých z nich bych se rád nejprve podrobněji zmínil.
Jsem velmi rád, že jste se z Japonska vrátil v pořádku.
Nyní jsme slyšeli znovu o další řadě slibů ohledně změny klimatu a je na čase, abychom tyto sliby splnili.
Máte pravdu, že balíček týkající se klimatu je prioritní: je to názor, ve kterém se s vámi naše skupina shodne.
Máte také pravdu, když říkáte, že jednotlivé státy tohoto nemohou dosáhnout samy - mimochodem dokonce ani Němci a Francouzi dosažením svých samostatných dohod ve Straubingu.
Je zde 25 dalších zemí, které se na tomto podílí, a především je to Evropský parlament, který přijímá konečné rozhodnutí.
Budeme na tom pracovat s vámi, v rámci spolupráce, avšak nepodnikejte žádné iniciativy po straně - ani s Angelou Merkelovou, přestože se to může jevit jako velmi dobrý nápad.
Když se zmiňujete o sportu, podíval jsem se dnes ráno do francouzských novin a byl jsem zvědavý, co dnes napíšou o návštěvě pana Sarkozyho v Evropském parlamentu.
Nic!
Píšou toho hodně o Tour de France a o tom, že žlutý trikot má v současné době Němec.
(Projevy nespokojenosti)
Naslouchal jsem vám pozorně, pane úřadující předsedo, jak jste předkládal své další argumenty, o změně klimatu a zejména o Lisabonské smlouvě.
Skutečně, pokud chceme splnit slib, potřebujeme nástroje, a tím jsme postaveni před dilema.
Občané po nás chtějí, abychom byli efektivnější, transparentnější, demokratičtější, a chtějí, aby byly národní parlamenty demokratičtější a měly větší vliv.
To vše je správné, ale pokaždé, když chceme slib plnit, někdo nám nástroj, který potřebujeme - přepracovanou smlouvu - vytrhnou z rukou.
Máte pravdu: to znamená, že potřebujeme nový přístup, nový začátek.
Potřebujeme uvést tuto smlouvu v účinnost.
Myslím, že je skvělé, že jedete do Irska a spolupracujete konstruktivně s Iry.
Pokud vám mohu dát malou osobní radu, nechte tentokrát Bernarda Kouchnera v Paříži.
Měl jsem dojem, že jeho předchozí příspěvky nám tak úplně nepomohly Iry přesvědčit.
(Potlesk, projevy nespokojenosti)
Hovořím však o záležitosti, na kterou máme zcela opačný názor než vy.
Vy jste hovořil o čtyřech prioritách pro vaše předsednictví a já čekal, zda existuje nějaká pátá priorita.
Pak jste zmínil několik dalších věcí, které jste označil za důležité - nikoli za priority, pouze další věci.
Mezi tyto "další věci" patřila sociální Evropa, o níž jste řekl, že je záležitostí národních států.
Domnívám se, že je to závažný omyl.
(Potlesk)
Chci vám říci, že od francouzského předsednictví očekáváme odlišný přístup.
Sociální Evropa neznamená, že chceme v Evropě vytvořit úřad sociálního zabezpečení nebo že chceme do Evropy přinést rodinné příspěvky.
Sociální Evropa spočívá v něčem jiném: lidé dlouho věřili - a právem - že Evropa může umožnit hospodářský pokrok.
Strávili jsme 50 let tím, že jsme usilovali o tom, aby hospodářský pokrok v Evropě vedl k většímu růstu a většímu počtu pracovních míst a aby vždy zaručoval větší sociální jistotu.
Stále více lidí má nyní dojem, že opak je pravdou - že z hospodářského pokroku Evropy má prospěch několik málo velkých koncernů, některé pojišťovny, zajišťovací fondy a velké podniky, avšak nikoli lidé.
Je úkolem Evropské unie vrátit lidem pocit, že růst v Evropě, hospodářský pokrok tohoto kontinentu, neslouží bankám a velkým koncernům, nýbrž každému jednotlivému občanovi.
Dále, pokud mají národní státy toto zaručit, pak vy jako úřadující předseda Evropské rady jste povinen říci svým kolegům z řad hlav států nebo vlád, že musí zajistit, aby se do středu pozornosti v jejich národních státech dostala sociální spravedlnost, spíše než radikalismus svobodného trhu.
(Potlesk)
Rád bych dodal, že máme Evropský soudní dvůr, který každý den vynáší rozsudky, a jeho rozsudky mohou změnit rozsah sociálních dávek v jednotlivých členských státech, přestože členské státy nemají žádné nástroje, kterými by se mohly bránit.
Proto potřebujeme sociální Evropu, pane úřadující předsedo, a to je důvod, proč očekávám, že do prosince změníte na tuto věc názor.
Jinak vás nebude moci socialistická skupina v Evropském parlamentu podporovat.
Pane úřadující předsedo, obavy ze sociálního vyloučení vedou k nebezpečnému vývoji, a jedním z jeho aspektů je to, že vlády, které jsou v defenzívě, se domnívají, že mohou odvést pozornost lidí od těchto obav ze sociálního vyloučení tím, že budou pořádat hon na menšiny.
V současné době toto vidíme v jednom členském státě Evropské unie.
Nevím, jaké procento italské populace tvoří romské děti, avšak vím, že když vláda jde a řekne "budou zaregistrovány jako u policejního evidenčního oddělení, musí být sejmuty jejich otisky prstů", údajně proto, aby jim byla poskytnuta sociální ochrana, tak je to závažné porušení základních evropských práv.
Vaše země, Francie, dala evropskému společenství národů svoji první listinu základních práv.
První deklarace lidských práv přišla z vaší země.
Jako prezident této republiky jste součástí tradice vaší země.
Žádám vás, abyste ze své funkce úřadujícího předsedy Evropské rady ovlivnil vládu Silvia Berlusconiho a řekl jí, že Evropa je společenství založené na právním státu a nikoli unie rozmaru.
(Hlasitý potlesk)
Evropská unie čelí mnoha velkým výzvám, avšak pokud nezaručíme v Evropě sociální blahobyt, lidé se od této Evropy odvrátí a když se odvrátí, Lisabonská smlouva bude k ničemu; celý projekt ztroskotá.
Potřebujeme proto odvahu.
Vím, že jste statečný muž.
Podporujeme vaše priority; nyní podpořte ty naše - sociální Evropu a klimatickou změnu, institucionální reformu a lidská práva. Pak bude vaše předsednictví úspěšné.
(Potlesk zleva)
jménem skupiny ALDE. - Pane předsedo, rád bych úřadujícímu předsedovi řekl, že irské hlasování proti Smlouvě způsobilo, že jeho impozantně připravené předsednictví se stalo problematičtějším.
Rovněž také více než kdy dříve posílilo názor, že potřebujeme praktickou Evropu zaměřenou na řešení problémů.
Naléhavost balíčků týkajících se energie a klimatu každým dnem roste.
Omezení DPH je krátkodobý ústupek: Evropa by měla snižovat svoji závislost na ropě a plynu.
Potřebujeme mnohem větší investice do obnovitelných zdrojů energie: malé a lokalizované investice, aby snížily účty domácností za energii, a velké investice, jako je například Unie pro Středozemní moře, které budou směřovat do solární tepelné výroby vysokonapěťové elektrické energie v severní Africe.
V úterý schválily země G8, které jsou zdrojem téměř dvou třetin světového CO2, cíl v podobě snížení emisí o 50 %.
Vznikající ekonomiky však mají pravdu, že tento cíl by měl být vyšší - možná 80 % - s jednotlivými dílčími cíli.
Pro stabilizaci cen potravin potřebujeme dobré nápady, jako jsou například nedávné reformy společné zemědělské politiky od komisaře Fischera Boela, a nikoli protekcionismus, jakkoli maskovaný.
Pravdou je, že lidi zajímá více cena benzinu a chleba, než velkolepé cíle naší Unie.
Dnes by nikdo neměl říkat "Qu'ils mangent de la brioche" ("Ať jedí koláče").
Úřadující předseda se právně zaměřuje na migraci.
Migrace bude však zvládnutelná pouze tehdy, když se nám podaří zvládnou zoufalství, které vede tak mnoho lidí k tomu, že tak mnoho riskují, aby se sem dostali.
Měly by existovat cesty pro legální migraci, tvrdé zásahy proti převaděčství a měla by být provedena reforma naší zemědělské politiky, aby byl nastartován růst v zemích původu.
Může být optimistické žádat francouzské předsednictví, aby liberalizovalo trhy.
Abychom však zajistili bezpečnost v rámci našich hranic, musíme na území za nimi přinést naději.
Existuje ještě další věc, ve které může francouzské předsednictví dosáhnout nového průlomu.
Francie nám dala lidská práva.
Nyní musí Francie zaujmout čelnou pozici v jejich obhajobě.
Doma tím, že bude prosazovat protidiskriminační směrnici.
V zahraničí tím, že zakotví mír na Balkáně v budoucnosti Evropské unie; tím, že využije Unii pro středomořskou oblast ke zlepšení lidských práv v severní Africe, a tím, že sjednotí naše jednání s Ruskem a odsoudí tvrdý postup Číny proti disentu.
jménem skupiny ALDE.(FR) Pane úřadující předsedo, nejezděte do Pekingu.
Hrajte týmovou hru.
(Potlesk)
Voltaire jednou řekl: "Smrtelníci jsou si rovni; ne narození, ale ctnost dělá ten rozdíl."
jménem skupiny ALDE. - A tím, že se Evropa postaví do čela těchto snah, může projevit svoji ctnost a požadovat, aby byla respektována důstojnost každého muže a každé ženy.
Pane úřadující předsedo, abyste uspěl, budete muset budovat konsensus.
Budete potřebovat Parlament, Radu a Komisi, aby spolupracovaly na společné agendě stanovené 27 členskými státy a touto sněmovnou.
Pokud se máme hádat, musí se to týkat této agendy, nikoli jejích poslů.
Pustil jste se do polemiky s guvernérem Evropské centrální banky a se dvěma komisaři, ale oni zastupují naši Unii a politické zásady, na kterých jsme se dohodli.
Rozděl a panuj - to není evropský styl.
Musíme trvat na našich zásadách, avšak spolupracovat na dosahování našich společných cílů.
jménem skupiny ALDE. - (FR) Pane předsedo, vím, že přicházím na konec, ale dejte mi prosím před manželem paní Carly Bruni "soixante petites secondes pour ma dernière minute".
(Smích)
jménem skupiny ALDE. - Pane úřadující předsedo, pokud budete trvat na svých zásadách a dovolíte nám společně pracovat na dosahování společných cílů, pokud to uděláte, liberálové a demokraté s vámi budou spolupracovat.
(Potlesk)
jménem skupiny UEN. (IT) Pane předsedo, dámy a pánové, abychom přivedli občany blíže k Evropě, je zapotřebí, jak jsem uvedla v Evropské úmluvě o nové smlouvě, dát Evropě duši, která respektuje různé jazyky a identity, upevňuje společné kořeny a hodnoty, a vy, pane úřadující předsedo, jste se dnes snažil ve svém projevu tuto duši vyjádřit.
Stejně jako je Štrasburk symbolem obnoveného míru, vlaje dnes evropská vlajka po boku národních vlajek a měla by být viditelným znázorněním symbolu všech občanů sjednocených společným projektem pro obranu, bezpečnost, kulturní a hospodářský růst a transparentnost centrální banky: toto možná v nové smlouvě stále chybí.
Politické zásady musí dát mladým lidem jednoznačné cíle.
Nemůže být žádné hospodářské budoucnosti bez respektování životního prostředí a nemůže být žádného respektování práv bez uznání souvisejících povinností.
Doufáme, že francouzské předsednictví zahrne Evropskou listinu povinností do svých cílů.
Demokracie a svoboda jsou založeny na uplatňování pravidel.
Internet nemůže být nástrojem terorismu, obchodníků s dětmi a podněcování k násilí.
Musíme harmonizovat zákony našich zemí, od imigrace po ochranu nezletilých, od energetiky po slučitelný pokrok.
Nová Evropa pro nový vztah s Afrikou.
Ne pouze zelené certifikáty nebo obchod, avšak oboustranný růst, společná realizace Evropsko-středomořského projektu, musíme myslet na enklávy terorismu v Mogadišu a na násilí v Zimbabwe, které brání rozvoji demokracie.
V EU je příliš mnoho váhavosti: žádáme Radu, aby schválila předpisy týkající se označování "vyrobeno v", aby měl mezinárodní obchod jasná pravidla.
Boj proti padělání a nezákonnosti je hospodářským problémem, avšak také se týká zdraví našich občanů a malé a střední podniky jsou kulturní hodnotou, která by měla být hájena.
Nabízíme francouzskému předsednictví svoji pevnou podporu, aby se vyplnily naděje, které občané společně chovají, a abychom případně díky podpoře vědeckého pokroku v boji proti vzácným onemocněním mohli také bojovat proti endemické antipatii našeho inteligentního přítele pana Schulze vůči premiérovi Berlusconimu.
jménem skupiny Verts/ALE. - (FR) Pane předsedo, váš evropský voluntarismus, vaše ambice pro Evropu jsou výzvou, kterou my, skupina Zelených / Evropské svobodné aliance sdílíme.
Řekl bych dokonce, abych parafrázoval písničku, kterou znáte: "Je to droga, kterou jsme všichni posedlí".
Chtěl bych však říct jednu věc.
Pokud jsme natolik ambiciózní, že jednu chvíli řekneme, že musíme přijmout balíček zaměřený na klima tak, jak je, a ihned poté padneme na kolena před lobby německého automobilového průmyslu, pak jsme prohráli, protože může kdokoliv přijít a říct: "Nezapomeňte na nás".
To je problém.
Nemůžeme si stěžovat na příliš drahý benzin a současně dovolit automobilovému průmyslu, aby vyráběl auta s obrovskou spotřebou.
Už 15 let máme technologie umožňující vyrábět auta s malou spotřebou, ale protože neexistují pravidla, která by výrobce nutila je vyrábět, platí spotřebitelé za benzin to, co platí.
Taková je pravda; takhle to je.
(Potlesk ze středu a zleva)
Mluvíte o Evropském paktu o přistěhovalectví a azylu.
Mějme si tedy Evropský pakt o přistěhovalectví a azylu.
Spusťte dialog: ať Evropský parlament spolurozhoduje o dovoleném přistěhovalectví, ať máme skutečnou politickou diskusi, skutečnou demokratickou diskusi.
Mám toho totiž dost, jak pokaždé, když se mluví o emigraci, začneme po 15 vteřinách mluvit o nezákonném přistěhovalectví, o hrozbě přistěhovalectví.
Zaprvé, je-li Evropa taková, jaká dnes je, je to díky přistěhovalcům, kteří ji vystavěli s námi.
Taková je pravda.
(Potlesk ze středu a zleva)
Prosím, já nejsem anděl.
Postavili jsme však dům bez dveří.
Lidé vcházejí okny.
Říkám vám: "Postavme napřed společně dveře, aby se dalo do Evropy vcházet, a pak uvidíme, co uděláme s těmi, kdo přicházejí nelegálně."
Vy nám říkáte: "Potřebujeme kvalifikované zaměstnance," ale současně Evropa posílá každoročně zpět desítky tisíc studentů, kteří sem přijeli studovat.
Dovolme jim, aby tu zůstali; pokud tu studovali, nejsou to nelegální přistěhovalci.
A teď mluvme o věcech, o kterých jste prohlásil, že sociální oblast nespadá do kompetencí Evropy.
Pane úřadující předsedo, Evropany neochráníte, pokud nebude společně bojovat proti sociálnímu a daňovému dumpingu.
Musíme tento problém Evropanům předložit.
Musíme s tím skoncovat a my stojíme při vás.
Musíme diskutovat s Centrální bankou?
Pak diskutujme.
Musíme diskutovat s Irčany?
Diskutujme.
Neříkejme ale, že sociální rozměr nespadá do evropských kompetencí.
Tak nemůžeme pokračovat dál.
(Potlesk ze středu a zleva)
Teď bych se rád věnoval otázkám, které nás hluboce rozdělují.
Pojedete do Číny na zahájení olympijských her, kterého se účastní i čínský prezident.
Doufám, že si to užijete.
Já osobně budu myslet na všechny vězně, kteří hnijí v čínských věznicích.
Budu myslet na všechny zatčené.
Budu myslet na ty, se kterými se špatně zachází v Tibetu. Máte úžasnou příležitost bránit evropské hodnoty demokracie a svobody, když řeknete: "Nebudu se účastnit zahajování olympijských her, té maškarády čínské komunistické strany."
To chceme slyšet.
(Potlesk ze středu a zleva)
Říkám vám, že až budete psát paměti, budete litovat toho, co jste udělal.
Budete toho litovat, protože uvidíte, že ti, kdo zavřeli ty nevinné lidi, jim budou říkat: "Vidíte, můžeme dělat, co chceme. Západní svět chce má zájem jen o naše trhy."
Pane prezidente, to je ostuda, je to ubohé, jet na zahajování olympijských her.
(Potlesk ze středu a zleva)
jménem skupiny GUE/NGL. - (FR) Pane prezidente, pane úřadující předsedo Rady, pane předsedo Komise, svou řeč zaměřím na dvojí povahu tohoto francouzského předsednictví, totiž na jeho nespornou silnou stránku a na jeho příliš očividnou slabou stránku.
Jeho silnou stránkou v porovnání s obvyklými machry Unie je to, že neříká, že Evropa vzkvétá a že bude vzkvétat, když si čím dál víc Evropanů myslí, že se jí daří špatně a že by se věci měly změnit.
No dobrá. Ale co dál?
A to už je problém.
Jaké závěry vyvodíte, pane prezidente, z této jasné krize legitimity, kterou Unie dnes prochází, zejména její hospodářský model a způsob, jakým funguje?
Tvrdíte, že chcete chápat a respektovat nespokojenost, kterou Evropané vůči Unii pociťují, ale tlačíte na Irčany, aby odvolali své rozhodnutí, zatímco jen řekli, stejně jako Francouzi a Nizozemci, to, co si miliony ostatních Evropanů myslí.
Právem kritizujete způsob, jakým Evropská centrální banka řídí ze své věže ze slonoviny euro, ale nikdy nevydáte doporučení na přezkoumání předpisů, podle kterých dostala tyto pravomoci nebo jí byl dokonce zadán tento úkol!
V otázce přistěhovalectví tvrdíte, že chcete "sloužit našim hodnotám", ale podpořil jste ostudnou směrnici, kterou odsoudil vysoký komisař OSN pro lidská práva, všechny organizace na obranu lidských práv a evropské církve, právě proto, že porušuje základní lidské hodnoty.
Odsunujete sociální otázku, která by měla podle vás zůstat v odpovědnosti členských států, ale neřeknete nic k Evropskému soudnímu dvoru, který vydává jeden rozsudek za druhým, na základě kterých si jednotlivé sociální metody v rámci Unie konkurují, a to na základě článků 43 a 49 smlouvy.
Říkáte, že se vám nelíbil obrázek "polského instalatéra". Ani mně ne.
Byl to výraz, který vymyslela populistická pravice a v televizi ho zpopularizoval pan Bolkenstein.
Já naopak říkám "Vítejte, pracovníci ze všech zemí", se stejnými právy ve všech oblastech.
(Potlesk zleva)
To přesně současné evropské právo odmítá.
Pane úřadující předsedo, mohu vám připomenout, že podle Soudu může s Dolním Sasku dělník za stejnou práci na stejné stavbě dostat o polovinu méně než je minimální mzda platící pro německé dělníky.
To nechceme.
Víte, co si o takových vyhláškách myslí člověk, který nemůže být obviněn z populismu jako John Monks, generální tajemník Evropské odborové konfederace?
Domnívá se, že jsou tato rozhodnutí "značně problematická", protože, jak říká, jsou podle nich hospodářské svobody nadřazené základním právům a pracovnímu právu.
Co na to odpovíte?
Tvrdíte, že chcete stavět Evropu, která chrání, ale neslyšíme vás kritizovat všechna strukturální opatření, kvůli nimž je existence Evropanů v nejisté situaci: povinnost otevřít podniky veřejných služeb konkurenci, tlaky paktu stability na mzdy a sociální výdaje, řada "hlavních směrů", které připravuje Komise a Rada je schvaluje a které tak horlivě zavádíte ve své zemi.
Hlavní směr 5: pružnost pracovního trhu. Hlavní směr 13: odstranění regulačních, obchodních a jiných překážek, které nepřiměřeně brání hospodářské soutěži.
Obrat v postoji Francie a Itálie jen Radě dovolil jít za povinnosti, které si stanovila při schvalování návrhu směrnice umožňující šedesátipětihodinový pracovní týden. Z Dickense se tak stává nový posvátný otec Evropy!
Poslední věc, pane prezidente: Tento víkend jste před zraky svých evropských hostů - předsedy Parlamentu, předsedy Komise a 2 000 čelných představitelů francouzské pravice - zakončil svůj projev slovy, které odborové hnutí interpretovalo jako provokaci - a velmi nerozvážnou - když jste prohlásil, že když dojde ke stávce, Francouzi si jí ani nevšimnou.
Den po tomto povýšeneckém vystoupení váš ministr školství vysvětloval, že to byl, cituji, "způsob, jak uklidnit naše evropské partnery za přítomnosti těch nejvýznamnějších mezi nimi."
Takže pokud musíte, abyste uklidnili evropské vůdce, urážet odboráře, je zcela určitě na čase Evropu změnit.
(Potlesk zleva)
jménem skupiny IND/DEM. - (FR) Pane prezidente Francouzské republiky, evropští občané musí ve svém každodenním životě bohužel snášet katastrofální důsledky politik, které vedou evropští představitelé z Bruselu a Frankfurtu.
Evropští občané každý den zjišťují, že jim jejich pravomoci protékají čím dál víc mezi prsty, že přichází o své svobody: ať jde o kupní sílu, drahé euro, geneticky modifikované organismy, daně, rybolov, absence obchodní ochrany, přistěhovalectví a dokonce fotbal, který jste před chvílí zmínil.
Všechno jim protéká mezi prsty a řekl bych, pane prezidente, pane úřadující předsedo Rady, že všechno vám protéká mezi prsty.
Říkáte to sám, upozorňujete na to a stěžujete si na to.
Je tedy nejvyšší čas jednat a sladit slova a činy.
Před chvílí jste si stěžoval na to, že postrádáte preference Společenství. Máte pravdu.
Dovolte mi však připomenout, že tento bod byl vyškrtnut z Dohody z Marrákeše, kterou jste schválil, a není zahrnutý do Lisabonské smlouvy, kterou jste sepisoval.
Stěžujete si na nezodpovědnost Centrální banky a žádáte, aby se v této věci zahájila diskuse.
Pokud jde o nás, my žádáme rozhodnutí.
Možná vám zde mohu připomenout, že tato nezávislost Centrální banky, tato nezodpovědnost, kterou vidíme denně v praxi, byla připravena a úředně stvrzena v Maastrichtské smlouvě.
Litujete, že pro snížení daně z ropy musíte získat souhlas z Bruselu, ale to je prostě důsledek Niceské a Amsterodamské smlouvy, kterou jste parlamentní cestou ratifikovali.
Krátce řečeno si dnes i jindy stěžujete na důsledky toho, co každodenně podporujete, tedy odevzdání státních pravomocí postdemokratickým fórům, složeným z úředníků, bankéřů a soudců.
Vaše předsednictví Evropské unie je historickou příležitostí k tomu, abyste Evropě vrátili rovnováhu, abychom tu měli zpět Evropu mající kořeny ve svobodě národů, které mají úctu k demokracii.
Proto vás žádáme, abyste respektoval hlasování irského lidu a vyhlásil jste, že Lisabonská smlouva je mrtvá.
Není na obyvatelích Evropy, aby se smiřovali s Bruselem, ale je na Bruselu, aby se smířil s obyvateli Evropy!
(Potlesk ze skupiny řečníka)
(FR) Pane předsedo, právě vám byla na šest měsíců svěřena rotující krátká úloha předsedy Evropské unie.
Na rozdíl od většiny francouzského voličstva jste se projevil zaníceně proevropsky a jdete dokonce tak daleko, že si dokonce dovolíte představit stěží změněnou formu Lisabonské smlouvy, Ústavu, kterou Francouzi společně s Holanďany v roce 2005 zamítli.
Želbohu vaše plány narazily na vůli irského lidu.
Lisabonská smlouva je tedy neplatná, i přes všechny manévry, které chtěla Evropanům vnutit vládnoucí euro-globalistická kamarila.
Jako mladý poslanec jsem v roce 1957 hlasoval proti Římské smlouvě, první etapě procesu, který měl podle svých iniciátorů, mimo jiných Monneta a Coudenhove-Kalergiho, vést ke Spojeným státům evropským, Babylonské věže, kterou šlo vystavět jen na troskách národů a především mé vlasti, Francie.
Od té doby jsem její rozhodný odpůrce.
Říká se, že globalizace přinesla všude zásadní změny, kterým se musíme podřídit.
Ve skutečnosti se však všude po světě národy posilují, opírají se o horlivé projevy patriotismu, kromě jediného prostoru, kterým je Evropa, kde jsou národy a země rozprodány, rozloženy a demoralizovány ve prospěch projektu, kterému chybí síla i identita, zatímco ho postupně zaplavují vlny cizích přistěhovalců a otevření ekonomických hranic ho vydává na pospas bezuzdné konkurence zbytku světa.
Žádný ze slibů, které Evropané dostali, aby souhlasili se ztrátou své nezávislosti, své suverenity, své identity, své kultury nebyl dodržen: ani růst, ani plná zaměstnanost, ani prosperita, ani bezpečnost a převládá úzkost z rýsující se systémové krize: energetické, potravinové a finanční krize.
Je pravda, že mezitím pokračuje mediální cirkus.
Včera to bylo Euro, mistrovství světa ve fotbale, či Roland Garros v tenise, zítra olympijské hry v Pekingu a dnes zázračná sága o ikoně, Ingrid, která se směje, která pláče, která prosí a která se přijde schoulit do vaší bratrské náruče!
Ve vaší touze být osvoboditel jste se zapletl do vyjednávání s teroristy z Revoluční osvobozené fronty Kolumbie, ale kolumbijskou senátorku paní Betacourtovou jste neosvobodil ani vy, ani pan Chavez.
Byl to prezident Uribe. Ten vytrvale proti všeobecnému hnutí globálního progresivismu získal rozhodujícího vítězství nad kriminálním terorismem!
Vy jste opakoval neúčinné pokusy a dokonce jste zašel tak daleko, že jste pozval kající se komunistické teroristy z Revoluční osvobozené fronty Kolumbie a nabídl jim azyl ve Francii, ale abyste je ochránil proti komu?
Proti demokratickému prezidentovi Uribemu?
Když už jste zašel tak daleko, proč ne Taliban, Hizballáh nebo Tamilští tygři?
Jste jako amfisbéna, kterou tak obdivoval Cézar.
Nepochybujte o tom, pane prezidente, že ani váš talent mediálního manipulátora vám nebude stačit na zažehnání nebezpečí, kterým budete muset čelit do konce roku.
Naše Evropa je loď, která je unášená špatným směrem, šlehaná větrem a vlnami, je to jediná oblast na světě, která dobrovolně zničila své politické a morální struktury, která nemá hranice a postupně ji zahlcují masové vlny přistěhovalců, jež navíc teprve začínají!
Hospodářsky ji ruinuje ultraliberalismus, sociálně je ožebračená, demograficky oslabené, nemá ducha ani sílu k obraně, je odsouzená v lepším případě k americkému protektorátu, v horším případě k otroctví dhimmitudy.
Je nejvyšší čas opustit fatální iluzi federalismu a vystavět Evropu národů, spojenou hmatatelným spojenectvím, které bude bezpochyby skromnější, ale efektivnější.
Varováním by nám měly být oba neúspěchy ústavy i smlouvy.
Lidé v Evropě nechtějí mít s těmito plány nic společného a nenechají si je vnutit, protože nechtějí zemřít.
(Předseda řečníka přerušil)
úřadující předseda Rady. - (FR) Dámy a pánové, děkuji vám za vaše projevy.
Nejprve bych chtěl poděkovat panu Daulovi, předsedovi skupiny Evropské lidové strany (Křesťanští demokraté) a Evropských demokratů za jeho podporu a za podporu jeho skupiny, která bude pro francouzské předsednictví velmi důležitá.
Souhlasím s vašimi analýzami a jsem si jistý, že pochopíte, že se nemohu ke každé vracet, i když je vaše odhodlání vůči obranné politice velmi důležité.
Pane Schulzi, dovolte, abych řekl, že velmi oceňuji smysl pro odpovědnost ve vašem projevu.
Stejně jako s panem Daulem jsme se sešli a diskutovali, na tom ostatně není nic tajného.
Demokracie by neměla probíhat jako stínové divadlo.
Měla by nám dovolit konfrontovat názory a zkusit najít kompromis.
Věřte mi, že stejně jako v případě pana Daula oceňuje francouzské předsednictví podporu vaší skupiny a vás samotného ve věci konsensů.
Nadto nechápu, proč bych měl říkat, že je mi tato podpora méně užitečná, protože vychází od předsedy socialistické skupiny, nebo proč byste se měl vy snažit hledat neshody s předsednictvím pod záminkou, že nesdílím vaše politické názory.
Dovolte mi říct, že pokud jde o balíček týkající se energetiky a klimatu, jsem si zcela vědom, a řekl jsem to i panu Daulovi, že poslední slovo bude mít Parlament; ale co líp, nejde o to, mít poslední slovo.
Zmobilizování Parlamentu vynaloží tlak na členské státy, které nemají stejné ambice jako Parlament, Komise a předsednictví.
Neřekl bych, pane Schulzi, že budete mít poslední slovo.
Říkám, že vaše odhodlání je absolutně rozhodující.
Rád bych také řekl panu Cohnovi-Benditovi, že nejde o to, padat před kýmkoliv na kolena, a zejména ne před automobilovým průmyslem, ať je francouzský, italský nebo německý.
Proč se zaměřovat zrovna na německý průmysl?
V tom případě musí úřadující předseda Rady brát v úvahu legitimní zájmy všech členských států.
Musíme odolat průmyslové lobby a umožnit jí spravedlivé podmínky a jasně vysvětlit, že to, že bráníme balíček zaměřený na energetiku a klima, neznamená, že jsme naivní.
Jinými slovy, pane Cohne-Bendite, nechtěl bych, aby nás, kdo si přejeme dosáhnout celosvětové rovnováhy, někdo obviňoval, že podporujeme přesunování firem do jiných zemí.
Nejde brát ohledy na životní prostředí a souhlasit s přemisťováním firem; jde o to, brát ohledy na životní prostředí a odmítat přemisťování firem.
Každé jiné uvažování je sebevražedné.
Když budete žádat po státech, aby si vybrali mezi životním prostředím a růstem, dostanete nás všechny do slepé uličky.
Trvalý růst a ohled k životnímu prostředí jsou faktory ekonomického růstu.
Proto se na mě, pane Cohn-Bendite, nebudete zlobit, že před vaší analýzou dám přednost analýze pana Schulze nebo pana Daula, pro jednou snad nebude zle.
Nyní, pane Schulzi, přejděme k tomu, co jste označil za bod, ve kterém se neshodujeme.
Dovolte mi říct, že si to nemyslím.
Chtěl bych vám taky říct, že Evropa nenese odpovědnost za to, když se naši němečtí přátelé neshodnou v otázce minimální mzdy, za to, že jste odmítli minimální mzdu, může spíše německá politická diskuse.
Neházejte na Evropu odpovědnost za sociální selhání, za které může vnitrostátní politická debata!
V tomto případě není na mně jako na úřadujícím předsedovi Rady, abych to posuzoval.
Chci jen prostě říct, abyste po nás, pane Schulzi, nechtěl, abychom řešili problémy, které si Němci neumí sami mezi sebou vyřešit.
Dodal bych, že my ve Francii klademe v oblasti sociálních otázek na minimální mzdu velký důraz.
Co by znamenala sociální harmonizace?
Vy Němci jste odmítli minimální mzdu.
My Francouzi chceme naši minimální mzdu zachovat.
Sociální harmonizace by proto znamenala, že bychom naši minimální mzdu odmítli, protože Němci ji nemají.
Takovou sociální regresi odmítám, i kdyby to bylo ve jménu mého evropského ideálu.
Děkuji vám, pane Schulzi, že jste mi umožnil vysvětlit mé sociální závazky.
Naopak máte pane Schulzi naprostou pravdu, když mluvíte o umravňování finančního kapitalismu, o pravidlech, která platí pro ratingové agentury, o skutečně odsouzeníhodném chování některých našich finančních ústavů, a já bych ještě něco dodal: ve všech našich zemích jsme se setkávali s řediteli velkých bank, kteří rádi poučovali politiky o tom, jak přísně by se měly řídit státní záležitosti.
Když vidím, jak dopadla řada velkých soukromých bank, řekl bych, že ti, co rozdávali rady, nebyli na těch správných místech, aby je mohli rozdávat a teď se musí sami připravit na to, že nějaké dostanou.
Chtěl bych dodat, pane Schulzi - a říkám to pod přísným dohledem pana Watsona - že jsem proti protekcionismu.
Podporuji svobodu, ale nemůžeme dál fungovat ve světě bez pravidel, kde si ratingové agentury dělají, co chtějí, kde chce několik finančních ústavů vydělat během pár vteřin miliardy eur spekulacemi na burze.
Evropa, kterou chceme mít, a, pane Schulzi, francouzské předsednictví bude v této věci podávat návrhy, návrhy předpisů na zlepšení morálních norem finančního kapitalismu, protože nyní je jasné, že světový růst se už před rokem zastavil kvůli krizi subprimes a krizi důvěry ve finanční instituce, které dělaly co chtěly, kdykoliv chtěly, půjčovaly peníze komukoliv a za jakýchkoliv podmínek.
Má-li Evropa nějaký smysl, musí obnovit pořádek v tom, z čeho se stal zákon "čehokoli".
Chtěl bych panu Schulzovi říct, že s ním plně souhlasím.
Pokud jde o Evropský pakt o přistěhovalectví, chtěl bych panu Schulzovi a panu Cohn-Benditovi sdělil, že francouzské předsednictví Evropský parlament zapojí.
Je to nejlepší způsob, jak se vyhnout excesům.
Pane Schulzi, mluvil jste o excesech, ke kterým dochází v jedné zemi - není na mně, abych ji uváděl - ale když se všichni shodneme na jakémsi minimálním korpusu nákladů, nebudou se již ty excesy, na které jste poukázal, opakovat a pane Cohn-Bendite, jsem přesvědčen, že pan Daul bude souhlasit, proč do toho nezapojit Evropský parlament?
Nejsem si jistý, jestli je to institucionálně možné.
(Komentář pana Cohn-Bendita mimo mikrofon)
Pane Cohne-Bendite, znám vaši velkorysost.
Většinou jste vždy připraven rozdávat dary, především mně.
I kdybych měl trpět vaší skromností, tuto radu jsem nepotřeboval. Věděl jsem, že je zapotřebí všeobecný jednomyslný souhlas, ale bez ohledu na to nepotřebuji všeobecný jednomyslný souhlas, abych řekl Evropskému parlamentu, že otázka přistěhovalectví je dost důležitá na to, abychom o ní diskutovali politicky, abyste se do debaty zapojili, a to i před tím, než bude Lisabonská smlouva nebo jakékoliv její změny.
Tento politický závazek si dávám a přijdu vám společně s Bernardem Kouchnerem a Bricem Hortefeuxem pakt představit a diskutovat o něm.
Poradíme se s panem předsedou Parlamentu a možná s Konferencí předsedů, za jakých podmínek budete chtít, abychom to udělali.
Pane Watsone, problémy představují příležitost.
Samozřejmě, když se člověk rozhodne, že chce být prezident nějaké země a má na šest měsíců zodpovědnost za předsednictví Unie, tak pokud nemá rád problémy a obtíže, je lepší nebýt Evropan a nedělat politiku.
Osobně si myslím, že tyto problémy znamenají šanci.
Víte proč?
Protože to je možnost, jak překonat naše národní egoismy a naše zaujaté předsudky.
Dovolte mi říct, že pokud by všechno šlapalo, nebylo by moje vystoupení před Evropským parlamentem nezbytně lepší, protože rok před volbami, když máte vítr v zádech a všechno funguje, každý myslí na své stranické nebo národní zájmy.
A protože si myslím, že zde většina, obrovská většina poslanců má evropské smýšlení, je si vědoma závažnosti situace.
Každý musí vyvinout úsilí.
Nejsem si jistý, zda by pan Schulz, pan Cohn-Bendit či vy byste byli vůči francouzskému předsednictví tak otevření, kdyby byly věci snazší.
Osobně si myslím, že tyto problémy mohou znamenat šanci.
Je jeden bod, pane Watsone, ve kterém jsem se bezpochyby dopustil omylu.
Měl jsem déle mluvit o evropské energetické politice.
Je mezi vámi řada lidí, kteří na sobě mají zvláštní tričko, protože jsou proti jednomu typu energie.
Já vás respektuji.
Ostatní se rozhodli jinak.
Je tu však bod, který nás může všechny spojit, tedy to, že potřebujeme evropskou energetickou politiku, kde budou transparentně uvedeny zdroje a spojí se výzkum v oblasti solární energie, fotovoltaické energie, biomasy a vodní energie.
Omluvte mě, že jsem se o tom nezmínil při svém prvním vystoupení, ale definice energetické politiky - bez ohledu na naše rozdíly v oblasti jaderné energetiky, bez ohledu na tyto rozdíly - bude prioritou francouzského předsednictví.
Nemyslím, že bude pan předseda Barroso něco namítat, když řeknu, že je to i jeho priorita.
U této věci už nesmíme ztrácet čas.
Chtěl bych také panu Watsonovi říct, že nejsem protekcionista.
Nikdy jsem nebyl a nikdy nebudu.
Ale liberálové musí také přemýšlet nad jednou věcí: otevíráme hranice a máme z toho prospěch.
Současně po nás ale ostatní nemohou chtít, abychom dělali něco, s čím by sami doma nesouhlasili.
Velké rozvíjející země jako Čína, Indie, Brazílie, Mexiko nemohou říkat "Otevřete hranice, omezte dotace, ale doma si budeme dělat, co chceme".
To není svobodný trh a takovou službu jim dělat nemůžeme.
Stejně jako když milujete svozu zemi, nemusíte být nacionalista, tak když chcete reciprocitu a ochranu, nemusíte být protekcionista.
Je možné podporovat volný trh a chtít na tomto volném trhu dosáhnout rovnováhy.
Pane Watsone, o tom ještě budeme diskutovat.
Někdo klade důraz na ochranu, jiný na svobodu. Možná se nám podaří potkat se uprostřed.
A nakonec mi dovolte, abych vám pogratuloval, pane Watsone.
Myslím, že pokud jde o písničky, máme stejný vkus.
(Smích)
Předám vaše ocenění příslušné osobě a jsem si jistý, že vám, pane Watsone, podepíše svou poslední desku.
Nic ve zlém.
(Smích)
Pane Cohne-Bendite, už jsem na hodně vašich otázek odpověděl.
Rád bych se zmínil o dvou věcech.
První je otázka studentů, která je velmi důležitá.
Pochopitelně, že se Evropa musí otevřít odborné přípravě elit z celého světa.
Dokonce si už dlouho myslím, že otevřít se přípravě elit z celého světa znamená je přijmout na naše univerzity a současně jim dát možnost získat první pracovní zkušenosti.
Myslím především na lékaře.
Musíme si však, pane Cohn-Bendite, dát pozor, abychom elity rozvojového světa nevyrabovali.
Ve Francii pracuje, a nad byste se měl zamyslet, víc beninských lékařů, než jich je v Beninu.
Myslím, že Benin své elity potřebuje.
Nejde o odmítání přistěhovalců, ale o odmítání plenit elity rozvojových zemí.
Tuto debatu nevyčerpáme během pár minut. Jsem vám vděčen za způsob, jakým jste tuto otázku zmínil, ale pochopte, že si zaslouží důkladnou diskusi, a ne její parodii.
Nejde o to, že jsou na jedné straně šlechetní lidé, a na druhé necitelní.
Jsou tu politikové, kteří se budou pokoušet najít nejlepší možné řešení.
Pokud mi to dovolíte, řeknu jednu věc k Číně, což je velmi závažná a velmi obtížná otázka.
Řekl bych, pane Cohn-Bendite, že jsem stejně jako všichni zde v sále slyšel ve vašem hlase emoce, což je vám ke cti, ale já s vámi vaše emoce sdílím.
Chtěl bych také říct panu Watsonovi, který mě žádal, abych hrál kolektivně, že přesně to jsem dělal, protože jako úřadující předseda Rady jsem se vyptal všech členských zemí na názor a na to, zda je některý proti mé účasti - za chvíli budu mluvit o obsahu, nejprve mluvím o formě.
Rád bych řekl, že jsem od všech členských států získal souhlas s tím, abych se zúčastnil slavnostního zahajování olympijských her.
Jak víte, jde o závažnou otázku, kterou musíme myslím řešit pečlivě, protože si nemůžeme dovolit se zmýlit.
Pan Watson mi však řekl, abych hrál jako týmový hráč.
Chci, abyste věděli, že jsem se zeptal všech členských zemí.
Ani jedna nebyla proti, abych se zúčastnil, a v současnosti vím, že se zahajovací ceremonie zúčastní třináct členských zemí.
To není důvod, pane Watsone, je to jen odpověď na otázku týmovosti.
Nyní, pokud chcete, přejděme k jádru věci.
Chápu ty, kdo říkají, že by se Evropané neměli zúčastňovat zahajovací ceremonie olympijských her v Pekingu.
Každý má právo na názor, jaký je nejlepší způsob bránění lidských práv, a musím respektovat ty, kdo říkají, že bychom měli ceremonii bojkotovat.
Můj osobní názor však je takový - a myslím, že je nutné tento názor respektovat, protože si respekt zaslouží - že pokroku v otázce lidských práv nedosáhneme tím, že budeme Čínu ponižovat, ale tím, že s ní povedeme upřímný a přímý dialog.
Rád bych dokonce řekl toto: Nemyslím, že můžeme ponižovat čtvrtinu lidstva.
Nemyslím, že je inteligentní nebo odpovědné pro někoho, kdo má tu odpovědnost, že je úřadující předseda Rady, aby řekl čtvrtině lidstva: "My nepřijedeme; ponížíme vás v očích celého světa."
Chci tam jet a chci mluvit.
Pokud jde o podstatu problému lidských práv, v tom spolu souhlasíme.
Pokud jde o způsob obrany těchto lidských práv, uznejte, že můžeme vést diskusi a že tato diskuse neskončí s otázkou olympijských her.
Proto tam chci jet, chci mluvit o lidských právech a bránit je.
Půjdu i dál, pane Cohn-Bendite.
Jsou věci, které Číně neřeknu, protože Čínu je nutné respektovat; ale jsou věci, které Čína nesmí říkat evropským zemím, především ne Francii, protože Francie a evropské země musí být respektovány stejně jako Čína.
Není na Číně, aby mi plánovala program a schůzky.
Stejně tak není na mě, abych plánoval program a schůzky čínskému prezidentovi.
Budu proto hájit lidská práva a současně jako hlava státu musím jednu věc promyslet.
Často mluvíme o dohodách.
Rád bych to zpochybnil, ačkoliv pro demokraticky zvolenou hlavu státu není nezákonné hájit ekonomické zájmy a pracovní místa svých spoluobčanů.
Rád bych mluvil o něčem jiném.
Čína je stálým členem Rady bezpečnosti.
Čínu potřebujeme, abychom mohli ukončit skandál v Dárfúru, protože Čína má vliv v Súdánu.
Čínu potřebujeme, abychom izolovali Írán, aby ani Írán, ani nikdo jiný, kdo se odvažuje říkat, že je nutné vymazat Izrael z mapy světa, neměl přístup k atomové bombě.
Jak můžeme říct Číně: "Pomozte nám nastolit mír ve světě, zajistit stabilitu ve světě" a současně bojkotovat zemi, když hostí událost, jež je zásadní pro miliardu a tři sta tisíc obyvatel?
To by nebylo rozumné, to by nebylo odpovědné, to by nebylo hodno skutečného státníka.
(Potlesk)
Poté, co jsem vyjádřil úctu k názorům a pocitům pana Cohn-Bendita a všech v této sněmovně, kdo si myslí totéž, bych rád dodal toto: respektujte ty, kdo jako my přemýšlejí jako já.
Než tam pojedu, ptal jsem se pana Watsona a pana Schulze, předsedy socialistické skupiny, a myslím, že mohu jeho jménem říct, že naprosto souhlasí s tím, že Čínu nesmíme bojkotovat.
On je socialista, já ne.
Ptal jsem se pana Daula, který s tím naprosto souhlasí.
Chci ještě dodat poslední věc.
Podívejte se, jak byla Čína pragmatická v otázce Hongkongu.
Vzpomeňte si, dámy a pánové, jak obtížná otázka to byla.
Před patnácti lety probíhaly v Hongkongu demonstrace.
Čína dokázala otázku Hongkongu vyřešit pragmaticky.
Podívejte se na Macao.
Číně se podařilo pomocí dialogu otázku Macaa vyřešit.
A půjdu ještě dál.
Podívejte se na problém Tchaj-wanu, kde se prezidentu Chu Ťin-tchaovi podařilo dosáhnout obdivuhodného pokroku.
Před pěti lety si všichni mysleli, že mezi Tchaj-wanem a Čínou musí nevyhnutelně dojít ke konfliktu, a to se nestalo.
Podaří se nám postrčit Čínu dopředu upřímným, odvážným a přímým dialogem, nebo ponižováním?
Já jsem si zvolil dialog, otevřenost a odvahu.
(Potlesk)
Pane předsedo, ještě minutku, ze zdvořilosti k panu Wurtzovi.
Především mu chci říct, že může být klidný, že odbory neurážím, ale děkuji mu, že poukázal na to, že Francii lze změnit, jako se to v současnosti děje, aniž by byla paralyzována.
Pro odbory je urážka, když si někdo myslí, že jsou užitečné jen na to, aby paralyzovaly.
Odbory mají svou úlohu v sociální demokracii, jako ji mají političtí vůdci.
Nic víc, nic míň.
Chtěl jsem ale říct, že nikdo nemá právo brát si spotřebitele jako rukojmí.
Jsem si jistý, že tak zdvořilý muž jako jste vy, pane Watsone, který jste nikdy nic neblokoval, může pochopit, co říkám,
Pokud jde o to ostatní, pane Wurtzi, nesouhlasíme spolu, to ale neznamená, že nemohu ocenit způsob, jakým svůj nesouhlas dáváte najevo.
Pane de Villiersi, rád bych řekl, že váš projev chápu o to víc, že nesporně zastupujete významnou politickou tendenci v naší zemi, ale také v Evropě.
A řeknu ještě něco lepšího, pane de Villiersi.
Já osobně neberu váš projev jako projev proti Evropě, ale jako výzvu k budování Evropy jinak.
Pane de Villiersi, nechci proti sobě stavět zastánce tábora "ano" a tábora "ne".
Chci se jen pokusit sjednotit všechny do jiné Evropy, založené na demokracii, míru a růstu.
Poznamenal jsem si vaše výhrady, beru je na vědomí a pokusím se na ně odpovědět, ne slovy, ale činy.
Pokud jde o vás, pane Le Pene, když jsem vás poslouchal, říkal jsem si, že celé roky měla Francie tu smůlu, že měla nejsilnější extrémně pravicové křídlo v Evropě.
Když vás poslouchám, pane Le Pene, jsem velmi rád, že toto už skončilo.
(Hlasitý potlesk)
Pane předsedo, vítám úřadujícího předsedu Rady.
Za prvé bych vám, pane, rád poděkoval jménem delegace britských konzervativců za vaši pohostinnost minulý týden a rád bych řekl, jak moc se těšíme na spolupráci s vámi, abychom zajistili úspěšné předsednictví.
Jsme si jisti vaší energičností a vaším nasazením a po nedávném přečtení jisté velmi dobré knihy jsme si jisti vaší vizí.
Narážím samozřejmě na vaši knihu Témoignage.
Těm kolegům, kteří ještě neměli to potěšení číst toto pozoruhodné dílo, bych rád navrhl, aby si jej přečetli a zejména vám doporučuji otevřít si tuto knihu na straně 146.
Tam popisujete pošetilosti 35hodinového týdne a popisujete výhody: řečeno slovy hesla UMP, "travailler plus pour gagner plus".
Vy dále říkáte: "Domnívám se, že namísto jednotné a strnulé politiky 35 hodin a gilotiny důchodu ve věku 60 let naši spoluobčané očekávají politiku svobodné volby, která dovolí těm, kteří si přeji vydělávat více, pracovat více, a která dovolí všem regulovat svoji pracovní dobu podle svého životního stylu."
Pane úřadující předsedo, podařilo se vám to vše shrnout!
To je ta skutečná sociální Evropa.
Nespočívá v tom, že by vlády měly nutit lidi, aby pracovali více nebo méně, ale jde o to, aby vlády umožňovaly lidem pracovat více, pokud lidé chtějí pracovat více.
Vaší straně jde o svobodu; vaší straně jde o možnost volby, a o to jde také britské konzervativní straně.
Takže pokud bude vaše předsednictví vycházet z těchto principů, budeme po vašem boku po celou dobu.
Až bude přepracována směrnice o pracovní době, budeme na straně svobody a možnosti volby; až bude přezkoumávána směrnice o sezónních pracovnících, budeme opět na straně svobody a možnosti volby.
Pane úřadující předsedo, dovolte mi závěrem říci, že našim stranám by nemělo jít pouze o umožnění svobodné volby; jde jim také o to, aby byla volba lidí respektovaná poté, co se svobodně rozhodnou.
Proto vás naléhavě vyzývám, abyste respektoval rozhodnutí obyvatel Irska, které vzešlo z jejich nedávného referenda.
Naléhavě vás vyzývám, abyste považoval jejich rozhodnutí ne za problém, který je třeba řešit, nýbrž za příležitost, které je třeba využít - příležitost k tomu, aby Evropa znovu navázala vztah se svými lidmi.
To bude samozřejmě vyžadovat mnoho práce s vámi a vašimi kolegy v Radě.
Avšak jak jste vy sám řekl: travailler plus pour gagner plus.
(FR) Pane prezidente, jsem Francouz a evropský socialista.
To znamená, že v Paříži nepatřím mezi vaše zastánce, avšak ve Štrasburku nejsem tak úplně jeden z vašich oponentů, zejména když vidím, že jste obklopen dvěma sociálními demokraty.
I když můj prezident v mé zemi nemá pravdu, je to stále můj prezident.
Proto přeji francouzskému předsednictví - a tedy evropskému předsednictví - úspěch.
Když vás vidím, jsem od počátku klidný, protože chápu vaše přání být ve francouzském parlamentu.
Ten, koho vidím, je hlava státu, to jistě, ale také poněkud otevřený předseda vlády.
Pokud jde o sociální oblast a vaše priority, myslím, že je zde zapotřebí rozlišovat.
Existují skutečně záležitosti, které musí zůstat národní.
Myslím především na důchody.
Pokud však jde o vše, co se týká zaměstnanosti, například jednotného trhu, jednotné měny a svobodného pohybu, musíme se snažit harmonizovat to nejlepší, co máme.
Proto je zapotřebí rozlišovat.
Rád bych dodal, že v této oblasti bych byl rád, kdybyste vynaložil značné úsilí na vytvoření rámcové směrnice pro veřejné služby.
Učinil jste to pro provozovatele restaurací a je zapotřebí to učinit pro veřejné služby.
A konečně si nemyslím, že je evropská krize pouze sociální krizí a krizí demokracie.
Myslím, že je to také krize identity.
Od okamžiku, kdy bylo dosaženo míru, vyhrála svoboda a byla nastolena demokracie, stav světa způsobil, že pro mnohé naše občany je obtížné spatřit a pochopit význam historie Unie.
To je důvod, proč záležitosti jako kultura, vzdělání, mobilita umělců, mladých lidí a studentů a partnerské projekty mají zásadní význam, protože evropské vědomí již nemůže být bráno jako samozřejmost.
Vybuduje se a domnívám se, že tato témata by měla francouzským předsednictvím prostupovat.
A konečně, je jasné, že vás budeme posuzovat podle období šesti měsíců.
Pro Francouze to je dobré, protože ve Francii to je dlouhá doba, jak víte.
Takže v prosinci budeme mít výsledky.
Je jisté, že smlouva rozhodně nebude ratifikována.
Chtěl jste zjednodušenou smlouvu a máte komplikovanou situaci, tak se z ní dostaňte!
Rád bych zakončil svoji řeč větou, kterou jsem si vypůjčil od jednoho polského spisovatele, která říká toto, pane předsedo, pokud dovolíte: "Být Francouz znamená brát v úvahu něco jiného než Francii".
To je pověst, kterou máme, a možná máte takovouto pověst trochu i vy, pane prezidente.
úřadující předseda Rady. - (FR) Pane předsedo, chtěl bych se upřímně omluvit paní Cristianě Muscardiniové, protože jsem se tak nechal unést svým nadšením, které tak pěkně zdůraznil pan Poignant, že jsem vám zapomněl odpovědět a říci, jak moc budeme potřebovat vaši skupinu.
Vím, kdo do ní patří, a vím, že vy patříte k těm, kteří milují Evropu, a že jsou zde poslanci Evropského parlamentu, kteří stejně tak milují své národy.
Paní Muscardiniová, můžete si být jista, že vezmu vaše poznámky plně v úvahu a že v průběhu příštích měsíců se budu společně s evropskými institucemi snažit vybudovat Evropu, která bude reagovat na vaše obavy.
Takže vy jste ženou, která ukázala - a dokázala, že pan Poignant má pravdu - že zapomínám, jak přehnaná je moje pověst.
(FR) Pane předsedo, před několika týdny Irsko řeklo "ne" a myslím, že - jak všichni víme - toto ilustruje narůstající rozkol mezi evropskými občany.
Je jasné, že toto "ne" by nemělo být podceňováno, a myslím si, že naopak by mělo přinutit všechny politické představitele, aby brali ohled na očekávání a obavy lidí a snažili se na ně poskytnout odpovědi, bez ohledu na to, jaká smlouva je v platnosti.
Není tomu tak, že kdybychom měli zítra Lisabonskou smlouvu, všechno by zmizelo jako mávnutím kouzelného proutku.
Francouzské předsednictví se rozhodlo soustředit se na čtyři oblasti, což je samozřejmě velmi užitečné, zejména co se týče změny klimatu.
V této době hluboké krize, finanční a potravinové krize, prudkého nárůstu cen surovin a stále vzácnější a dražší nafty se však domnívám, že to, co lidé očekávají, není jen otázka problémů, ale také otázka vize; lidé očekávají vyhlídky.
V tomto okamžiku bych chtěla navrhnout tři cesty, kterými by se měly úvahy ubírat.
První se týká základní, podstatné otázky naší identity.
Domnívám se, jsem hluboce přesvědčena, že existuje evropský model, že existuje evropské schéma pro společnost.
Tento evropský model je úsporný, trvale udržitelný a také sociální.
Tento evropský model se například snaží potírat rostoucí nerovnosti.
Existuje zde tedy evropský model a my bychom na něj měli být hrdí, měli bychom jej prosazovat, nést jej, používat jej, bránit jej a chránit jej.
To je první cesta.
Pak je zde druhý způsob uvažování.
Myslím, že potřebujeme novou vizi pro uspořádání světa.
Když to říkám, mám na mysli zejména Afriku.
Mám na mysli otázku zemědělských výrobků; myslím, že bychom měli přestat dotovat vývoz našich zemědělských výrobků a namísto toho zaměřit své úsilí na to, aby byla Afrika z hlediska potravin a energie soběstačná.
To je nová revoluce, kterou potřebujeme, abychom měli v budoucnu spravedlivější svět.
(Potlesk)
A konečně se domnívám - a nikdy bychom si to neměli přestat připomínat - že existují evropské hodnoty, které bychom neměli nikdy zavrhnout: nazývají se demokracie a lidská práva a platí pro nás v Evropě a budou platit v budoucnosti Unie pro Středomoří, která nebude spočívat v tom, že se budou provozovat především obchody, zatímco lidská práva budou zanedbávána.
Otázka lidských práv má pro nadcházející desetiletí zásadní význam; je hluboce zakořeněnou identitou Evropy a zasluhuje si, aby byla hájena.
Pane předsedající, to jsou některé z otázek, které jsou podle mne před námi; týkají se základních záležitostí; jinými slovy, týkají se vize a hlubšího významu, který musíme a chceme Evropě vtisknout.
Tyto otázky nejsou pouze věcí politiky, nýbrž také věcí svědomí.
Pane předsedo, rád bych pana prezidenta Sarkozyho znovu přivítal ve Štrasburku a pogratuloval mu k zahájení spolupráce s Parlamentem, za opravdovost jeho plánů, přestože věděl, že se tyto plány nesetkají se všeobecným souhlasem v celé sněmovně.
Již příliš dlouho jsme padali do vlastní jámy, kterou jsme si v minulosti vykopali neúspěšnými ideologiemi; vytrestali jsme se tím, že jsme nehleděli k novým hranicím, které se před námi objevují, a že jsme se s těmito výzvami neutkali přímým způsobem.
Hráli jsme to na jistotu tím, že jsme se uchylovali do pohodlné zóny buď minulých imperialistických ideálů nebo postfašistických příkazů nebo dokonce, dovolím si říci, k novému myšlení 20. století co se týče lidského života a lidských práv.
Protože složitost dnešního světa je velmi odlišná a je daleko pestřejší, než to, co může nabídnout jakákoli samostatná ideologie nebo jakýkoli samostatný plán.
A právem zmiňujete význam spolupráce s ostatními vládami po celém světě: s Čínou na vyřešení problému Čadu a Súdánu, s cílem zajistit, aby byly problémy týkající se Afriky a rozvíjejícího se světa řešeny přímočaře.
Již dnes si připomínáme životy sedmi vojáků, pověřených udržováním míru v Súdánu, kteří přišli o život v rámci mandátu Organizace spojených národů, jednoduše proto, že vlády řádným způsobem nezasáhly a nevyvinuly tlak na úřady v Čadu a Súdánu, aby chránily životy uprchlíků a žadatelů o azyl.
Je velmi pěkné pronášet zde v Parlamentu hřejivá slova o významu imigrace a umožňovat svobodný pohyb osob.
Je lepší, když lidem umožníme zůstat doma.
Pocházím z Irska, což je národ, který musel během 100 let vyvézt 12 milionů svých příslušníků.
Nikdo z nich nechtěl Irsko opustit.
Byli přinuceni z Irska odjet.
Když lidem dáme možnost zůstat ve svých zemích, když jim poskytneme podporu prostřednictvím mechanismů politik, které jsme vytvořili, ať už v oblasti obchodu nebo v jiných oblastech, pak to dokážeme.
A závěrem bych chtěl říci, pane úřadující předsedo, něco k tomu, jak jste před chvílí hovořil o tom, že jste měl dojem, že je legitimní vaše stanovisko ohledně předložení ratifikace Lisabonské smlouvy parlamentu a že to je jediný způsob, jak to učinit.
Souhlasím s vámi.
Je to správné pro Francii.
Stejně legitimní je však právo uspořádat referendum a toto právo by mělo být vždy chráněno.
Není to buď, a nebo.
Existují problémy a potíže v souvislosti s výsledkem v Irsku, avšak nejde jen o problém týkající se vztahu Irska a Evropy.
Odráží se v tom hlubší neklid ve vztahu k lidem a Evropě.
(FR) Pane prezidente, chtěl bych se vás nyní zeptat na stanovisko francouzského předsednictví k jazykové různorodosti.
Různorodost je základním principem Evropy.
Všechny jazyky na světě jsou součástí dědictví lidstva a je povinností veřejných institucí podnikat kroky na jejich ochranu.
(ES) Pane prezidente, podle závěrů Rady ze dne 22. května o vícejazyčnosti má Komise vypracovat podrobný rámec na toto téma, přičemž Komise oznámila, že tak učiní do podzimu.
Jaké bude stanovisko a jaké budou kroky francouzského předsednictví v souvislosti s politikou vícejazyčnosti?
Jaké bude stanovisko předsednictví a jakou úlohu hodlá dát neoficiálním jazykům EU, které jsou také nazývány "regionální" a "menšinové" jazyky?
Protože, pane předsedo, vzhledem k tomu, že příští týden očekáváme hlasování ve francouzském Senátu, je Francie v současné době velmi špatným příkladem pro nás pro všechny, kteří věříme, že jazyková různorodost je společným dědictvím všech Evropanů.
(Řečník pokračoval ve svém projevu v baskičtině)
Pane předsedo, rád bych odpověděl panu Sarkozymu.
Pane Sarkozy, jste velmi dobrý řečník, avšak nejsem si jistý, zda jste stejně tak dobrý posluchač.
Tento program předsednictví, který jste předložil dnes ráno, ukazuje, že chcete Evropskou unii, která ovládá doslova každý jednotlivý aspekt našeho života, vše od společné imigrační politiky až po to, jak provozujeme své nemocnice a své fotbalové kluby.
Rovněž jsem z vašich poznámek vyrozuměl, že chcete, abychom byli velmi izolováni od zbytku světa, že pokud lidé nebudou mít stejné normy jako my, nebudeme s nimi obchodovat.
Nejhorší však je, že je naprostou arogancí říkat, že vy víte vše nejlépe pokud jde o evropský projekt.
Projevujete pohrdání ne pouze irským národem, nýbrž také samotnou koncepcí demokracie, jejímž zastáncem podle svých slov jste.
Řekl jste, že polský prezident musí dodržet své slovo, že musí smlouvu ratifikovat, protože k tomu se zavázal.
Takže Irové promluvili.
Budete respektovat irské hlasování?
Dodržíte svoji stranu této dohody, která říká, že tato smlouva je mrtvá?
Myslím, že vám to nedochází, že?
Národy Evropy nechtějí hlubší politickou integraci.
Proto ve Francii řekli "ne" a v Holandsku řekli "ne" a v Irsku řekli "ne" a kdybychom hlasovali v Británii, drtivá většina z nás by řekla "ne".
Jaká je cena demokracie, pane Sarkozy? 21. července jedete do Dublinu.
Prosím, nesnažte se jednat s nimi tak, jak jste jednal ve Francii, a nesnažte se obejít druhé referendum, nesnažte se je přimět změnit pravidla a ratifikovat tuto smlouvu zadními vrátky.
To by byl projev naprostého pohrdání demokracií.
Prosím, nedělejte to.
(FR) Pane předsedo, pane úřadující předsedo Rady, abychom naplnili svá očekávání a očekávání našich spoluobčanů, musí Rada, které předsedáte, i Parlament projevit jasnou, srozumitelnou a konkrétní politickou vůli.
Vaše přítomnost v čele Rady je již zárukou rozhodnosti.
V tomto ohledu jsme my všichni zde ve Štrasburku a v Bruselu viděli kvalitu přípravy na toto šestiměsíční předsednictví a míru, do níž se dávají členové francouzské vlády k dispozici.
Priority, které jste právě uvedl, jsou správné a reagují na zájmy a obavy občanů EU.
Stejně tak další úkoly, které jste zmínil, včetně ekonomického řízení Euro zóny v reakci na prudký nárůst celosvětových cen surovin a uhlovodíků nebo vytvoření oblasti stability a prosperity ve středomořské pánvi, plně vypovídají o vašem odhodlání budovat Evropskou unii, která více reaguje na problémy a je pozornější ke svému obyvatelstvu.
V reakci na mínění veřejnosti, mezi kterou panují pochybnosti, a lidé někdy podlehnou pokušení stáhnout se na národní úroveň s cílem vyřešit problémy, je důležitější než kdy dříve poukázat na to, že náš kontinent má značný počet předností a je stále jednou ze vzácných oblastí stability ve světě, který je stále méně předvídatelný.
Evropská unie by se měla snažit ukázat, že neprochází globalizací, aniž by současně nechránila své lidi, a já vítám vaše odhodlání toto prokázat.
Závěrem bych chtěla říci, že vzhledem k tomu, že Unie zažívá významnou krizi důvěry, upřímně chceme, aby francouzské předsednictví ukončilo více než patnáctileté snahy zreformovat fungování rozšířené Evropy.
Potřebujeme, aby Lisabonská smlouva vstoupila v účinnost co nejdříve, což jste pevně potvrdil.
Všichni vám věříme, že budete jednat s našimi irskými přáteli a že přesvědčíte těch několik málo členských států, které ještě váhají s její ratifikací, a že se vám to jednou provždy podaří.
Pane prezidente, minulý víkend jste řekl, že nejste připraven strčit si evropskou vlajku zpátky do kapsy, a skutečně jsme byli svědky toho, že jste ji vyvěsil pod Vítězný oblouk vedle francouzské vlajky.
Vykládáme si toto symbolické gesto jako důkaz vašeho pevného odhodlání sloužit Společenství a děkujeme vám, pane prezidente.
Pane předsedo, rád bych oslovil pana úřadujícího předsedu a řekl, že já jsem Rasmussen I, nepleťte si mne, prosím, s Rasmussenem II, avšak chci vás ujistit o jedné věci.
Hovoříte moudře o nové Lisabonské smlouvě a já říkám panu Farage, že zapomíná na dánský případ.
My jsme hlasovali "ne" pro Maastrichtskou smlouvu, avšak hlasovali jsme "ano" pro dohodu z Edinburghu a nikdy bychom ani nepomysleli na to, abychom řekli, že proto, že jsme hlasovali "ne" v prvním případě, tak budeme blokovat zbytek Evropy.
Nikdy bychom to neřekli.
Pan Farage nemá pravdu: toto není demokracie.
Chci vás, pane úřadující předsedo, a Francii jen ujistit, že jsme nalezli řešení pro Dánsko a že nalezneme řešení pro Iry.
Zadruhé bych chtěl říci toto: rád bych na vás apeloval za Evropskou sociálně-demokratickou stranu a všechny své kolegy a představitele a politickou rodinu.
Apeluji na vás, že byste měl přidat ke svým čtyřem prioritám ještě jednu prioritu.
Má priorita - a doufám, že bude i vaší prioritou, vím, že je vaší prioritou - se týká pracovních míst, růstu, trvalé udržitelnosti.
Řekl jste - a byl jsem rád, že to říkáte - "Potřebujeme lepší regulaci finančních trhů".
Naprosto s vámi souhlasím.
Právě v tomto parlamentu právě nyní pracujeme na schválení jedné zprávy a doufám - a apeluji na své kolegy ve skupinách PPE-DE a ALDE - že dokážeme francouzskému předsednictví předložit moudrou zprávu o lepší regulaci.
Hovořím o transparentnosti.
Hovořím o lepší regulaci ohledně spravedlivosti, prémií a akciových opcích a o všem ostatním, o čem jste tak moudře hovořil.
Hovořím o přímé odpovědnosti, povinnosti zajistit, aby byl finanční trh dlouhodobou trpělivou financující mocností pro naše dlouhodobé investiční potřeby za účelem vytvoření více pracovních míst a lepších pracovních míst.
S tím souvisí další nápad pro vás.
Máte pravdu, když říkáte, že právě nyní ztrácíme růst, právě nyní ztrácíme pracovní místa, zejména ve Velké Británii a ve Španělsku, avšak také ve Francii.
Proč nepodnikneme novou iniciativu pro růst, novou koordinovanou investiční akci?
Představte si tento scénář: když společně investujeme jen o jedno procento více do vzdělání, do infrastruktury, do všech příslušných oblastí, během příštích čtyř let získáme nejméně 10 milionů pracovních míst navíc k pracovním místům, která máme dnes.
Představte si, co bychom mohli společně dokázat.
Řekl jste, že sport je víc než jen tržní hospodářství.
Já bych dodal: Souhlasím, a platí to pro celou Evropu.
Evropa je víc než jen tržní hospodářství.
Jde v ní o pracovní místa a lidi.
Pečujme o ně.
Přeji francouzskému předsednictví mnoho úspěchů.
(FR) Pane prezidente, řekl jste "Francie nemůže odsuzovat irské "ne".
(DE) Souhlasím.
Irské "ne" musí být respektováno.
Irové mají plné právo hlasovat tak, jak hlasovali.
Všechny ostatní země v Evropě však mají také právo postupovat po cestě k demokratičtější, transparentnější Evropě, která je akceschopnější.
Lisabonská smlouva je krokem tímto směrem.
Proto vítám skutečnost, že se v ratifikaci pokračuje.
Domnívám se však také - a v tomto nesdílím váš názor, v tomto s vámi nesouhlasím - že by bylo dobré hovořit otevřeně o tom, že vícerychlostní Evropa již existuje.
Mám na mysli Euro, Schengenskou dohodu, Listinu základních práv a mnoho dalších oblastí.
Citlivá místa a přání členských států EU se odrážejí v jejich volbě různých rychlostí pro věci, které podnikají společně.
Vícerychlostní Evropa umožňuje zemím, které chtějí dělat více věcí společně, aby tak činily, neboť je důležité, abychom v Evropě zachovávali princip dobrovolnosti.
Je důležité, aby země, které chtějí něco dělat společně, tak činily dobrovolně, a aby všechny země měly možnost se kdykoli připojit.
Žádná země by neměla být nucena k větší míře solidarity.
Vícerychlostní Evropa rovněž usnadňuje pokračování v jednáních o přistoupení.
Jsem přesvědčena, že je špatné trestat Chorvatsko a Turecko za to, že většina Irů odhlasovala "ne".
Pane úřadující předsedo, jste zcela právem hrdý na to, že vaše země je domovem lidských práv.
Lidská práva jsou nadčasová; jsou všeobecná. olympijské hry jsou sportovní, nikoli politickou událostí.
Proto se domnívám, že je nesprávné, že chcete jet do Číny na zahajovací ceremoniál, a jsem ráda, že předseda Evropského parlamentu, pan Pöttering, do Číny nepojede.
Pane úřadující předsedo, dovolte mi závěrem říci, že jste na svém místě našel pozdrav od mnohých mých kolegyň poslankyň - růži a dopis.
Tento dopis vás žádá, abyste sehrál svoji úlohu v tom, že přivedete do vrcholných funkcí Evropské unie více žen.
Ženy ve vás vkládají své naděje jako do "muže dam".
Prosím, dovolte mi připojit ještě jednu žádost: jako demokraticky zvolená zástupkyně doufám, že nás budete podporovat v zajištění toho, aby tento Evropský parlament mohl přijmout nezávislé rozhodnutí o místě svého sídla.
(PL) Pane předsedo, pane úřadující předsedo Rady, nejprve bych chtěl vyslovit svoji upřímnou gratulaci k převzetí předsednictví Evropské unie. Nebude to snadné předsednictví.
Budete jej zastávat v obtížném období, avšak samozřejmě vám přeji mnoho úspěchů.
Irsko zamítlo Lisabonskou smlouvu.
Nemůžeme vyloučit možnost, že Irsko v budoucnu změní své rozhodnutí, avšak rozhodně není přijatelné snažit se ovlivnit irské rozhodnutí hrozbami, stejně jako Francouzům a Holanďanům nebylo vyhrožováno, když před třemi lety zamítli smlouvu a dali do pohybu dnešní problémy.
Země EU nesmí být rozdělovány na lepší a horší.
Proto vám děkuji za to, že jste dnes řekl, že žádný z 27 členských států nemůže být vylučován z evropské rodiny, neboť dáma, která hovořila přede mnou, paní Koch-Mehrinová, by to možná ráda učinila.
Pane předsedo, chtěl bych také využít této příležitosti, abych vám poděkoval za to, že nedávno byl trhu práce ve Francii otevřen mimo jiné i Polákům.
Čekali jsme na to určitou dobu - mnohem déle než v jiných zemích, avšak lépe pozdě nežli nikdy.
Jednu věc, kterou jsem postrádal v dnešním projevu, byla jakákoli zmínka o našem největším evropském sousedovi, o Ukrajině.
Doufám nicméně, že summit plánovaný na 9. září 2008 v Evianu nás posune výrazně blíže k podepsání asociační dohody s Ukrajinou.
Koneckonců, právě nyní je jasný signál od nás pro naše přátele na Ukrajině obzvláště důležitý, zejména v době, kdy se objevují nové hrozby ze strany Ruska.
A závěrem bych vám, pane předsedo, chtěl poděkovat jménem milionů Evropanů, kteří jsou v současné době postihováni neustále rostoucími náklady, za vaše snahy o snížení DPH z paliva.
Doufám, že během francouzského předsednictví se vám podaří získat pro tuto myšlenku další představitele, včetně předsedy vlády v mé zemi, v Polsku.
(DE) Pane předsedo, dámy a pánové, rád bych složil úřadujícímu předsedovi Rady vyloženou poklonu.
Toto je 29. předsednictví Rady, které zažívám, a musím bezvýhradně říci, že jsem ještě nikdy neviděl tak přesvědčivou prezentaci programu a evropské myšlenky, jako byla tato, a říkám to ve vší upřímnosti.
(Potlesk)
Jen jednou byl úřadující předseda Rady přijat ještě vřeleji, avšak to bylo jen na začátku.
Do konce daného období nic z programu nesplnil.
Byl to britský předseda vlády Tony Blair.
Jsme si jisti, pane předsedo Sarkozy, že ukončíte své předsednictví Rady za šest měsíců s dobrými výsledky.
Způsob, jakým jste dnes vše vysvětlil - způsob, jakým jste se vypořádal s argumenty předloženými našimi poslanci, skutečnost, že jste se seznámil s příslušnými spisy a že nepředkládáte "seznam přání", nýbrž řadu priorit podložených dobrými úvahami - to vše mi dává naději, že jste skutečně schopen uskutečnit svůj ambiciózní program.
Pokud jde o spolupráci s vámi na dokončení balíčku o klimatu, můžete počítat s podporou tohoto Parlamentu.
Obávám se však, že je pravděpodobnější, že budou další problémy s Radou, problémy s odpovědností Rady a jednotlivých členských států: že předpokládané kvóty tam nebudou akceptovány.
Také s vámi souhlasíme v tom, že v tomto balíčku o klimatu musí být předložena jaderná energie.
Zde v tomto Parlamentu jednoznačná většina souhlasí s civilním využíváním jaderné energie.
Nenechte se zmást těmi tričky.
Pokud jde o to, že Německo a Francie chtějí společně převzít vedení Evropské unie v záležitostech obsahu - nikoli pro významná prohlášení globální politické povahy - pak jsme na vaší straně.
Musím vám říci, že paní Koch-Mehrinová zjevně neposlouchala, když jste vysvětloval důvody, které vás vedou k vašemu stanovisku k Číně.
To byla pro tento Parlament lekce v zahraniční politice a já vás mohou pouze vyzvat, abyste zůstal tak důsledný a neochvějný, jak v těchto záležitostech jste.
(FR) Pane předsedo, pane úřadující předsedo Rady, pane předsedo Komise, 10 národů produkuje 60 % celosvětových emisí oxidu uhličitého.
Mezi těmito 10 zeměmi je pouze jedna evropská země - Německo.
27 členských států EU má podíl na globálních emisích pouze ve výši 14 %.
Spojené státy mají podíl 17 %; součet emisí Brazílie, Ruska, Indie a Číny činí více než jednu třetinu celosvětových emisí oxidu uhličitého.
To vše dokazuje, že evropské iniciativy pro boj proti klimatické změně budou nadále marné bez srovnatelného úsilí na straně Američanů, Číňanů a jiných industrializovaných národů.
Zatímco bude čekat na takovouto dohodu, musí Evropa bojovat proti emisím uhlíku.
V současné době neuskutečňuje investice v Evropě žádná velká průmyslová skupina.
ArcelorMittal končí ve Francii, avšak investuje v Brazílii, Rusku, Turecku, Indii a Číně.
ThyssenKrupp investuje v Brazílii; rakouská skupina Vöest investuje v Indii.
V severní Africe je v současné době budováno 10 továren na výrobu plovoucího skla pro evropský trh.
Při neexistenci konkrétního závazku ze strany ostatních průmyslových států musí Evropa projevit své odhodlání hájit své průmyslové odvětví, své průmyslové know-how.
Vynucování obětí ze strany evropských občanů nebude k ničemu, pokud se k těmto snahám nepřipojí také zbytek světa.
(Potlesk)
(FR) Pane předsedo, pane úřadující předsedo Rady, pane předsedo Evropského parlamentu, jsem stejně jako mnozí jiní kolegové poslanci dítě ruin po druhé světové válce a velmi oceňuji energii, kterou vkládáte do svého projevu, který pohrdá skepsí. Vidím skepsi jako něco, co patří k duchu Mnichova, jako kyselinu, která rozpouští evropskou vůli.
Proto jsem velmi ocenil energii, kterou jste vložil do projevu, který - jak například řekla v televizi paní Lullingová - nám připadal jasný, přesný a - bez jakékoli přetvářky mohu říci - přesvědčivý.
Za druhé bych chtěl říci, pane prezidente, že máte samozřejmě pravdu a že toto zde musí být řečeno.
Obavy v Evropě a její hrozby zde existovaly z velké části během jejího budování v 50. letech 20. století, avšak zatímco povaha těchto obav se změnila, i dnes jich zjevně existuje stále velké množství.
Proto zde musí být naprosto rozhodná reakce.
Jsem velmi potěšen prioritami: Mohu to říci upřímně, protože jsou reálné, a to zejména imigrační politika, kterou bude uplatňovat váš ministr, pan Hortefeux, náš bývalý kolega poslanec.
Před dvěma lety jsem měl tu čest zastupovat Evropský parlament na evropsko-africké konferenci v Rabatu.
Poprvé se tam sešly země, které měly stejné povinnosti, ať už jako země původu, tranzitní země nebo země přijímající imigranty, a jak před chvílí řekl pan Watson, myslím, že je velmi důležité mít velkorysou politiku blízkosti a sledování, a to zejména - a proč ne? - s pomocí struktury Unie pro Středomoří.
Závěrem bych chtěl, pane prezidente, říci jednu poslední věc: nezapomínejte, že důvod, proč má Evropa jedinečný vliv po celém světě je ten, že je kolébkou kultury; protože právě kultura stmeluje naše rozdíly; protože kultura je platformou našich politických systémů; a proto jsme vnímáni zcela odlišným způsobem.
Pokud má existovat pevné odhodlání také v oblasti kultury, bude k tomu pravděpodobně také zapotřebí vaší energie.
(CS) Pane prezidente, dovolte především, abych ocenil, že Francie otevřela pracovní trh pro nové členské země od 1. 7. a odstranila tak jednu z posledních bariér mezi starými a novými členskými zeměmi.
Já jenom doufám, že paní Merkelová si z toho vezme také příklad.
Francie, Česká republika a Švédsko spolu připravily osmnáctiměsíční rámcový program předsednictví, já jsem rád, že některé priority z něj tady zazněly, především otázka energetiky, která je opravdu klíčová, a také otázka reformy společné zemědělské politiky, protože ta se týká finančního rámce po roce 2013 a tedy toho, s jakými penězi a jak vlastně budeme v budoucnu hospodařit.
Oceňuji, že Francie chce řešit konkrétní témata a problémy, protože je to přesně to, co lidi pálí a zajímá.
K institucionálním otázkám teď promluvím ne jako člen EPP, ale jako člen ED, takže asi není žádné překvapení, že tady spolu tak úplně souhlasit nebudeme.
Myslím, že nemůžeme stát před Lisabonskou smlouvou jako králík před kobrou.
Není to alfa a omega všeho, nevytvářejme atmosféru krize, ta situace musí být vyřešena v klidu, bez politického nátlaku, bez právních triků a podle našich vlastních pravidel a naše pravidla praví, že žádná smlouva nemůže vstoupit v platnost bez souhlasu všech, a ten souhlas tady v tuto chvíli není.
Nemyslím si, že bez Lisabonské smlouvy není možné další rozšíření, myslím, že minimálně Chorvatsko může být přijato do Evropské unie i bez Lisabonské smlouvy, a stejně tak si nemyslím, že stojíme před volbou buď Nice, nebo Lisabon.
Máme určitě ještě více možností a musíme se na ně umět střízlivě a bez hysterie podívat a umět tu situaci vyřešit.
V každém případě Vám pane prezidente přeji mnoho úspěchů při vedení Evropské unie.
(IT) Pane předsedo, dámy a pánové, sledovali jsme iniciativu pro Unii pro Středomoří, na kterou se zaměří summit, jenž se má konat příští neděli v Paříži, a doufáme, že tato iniciativa bude úspěšná.
Ráda bych však objasnila několik věcí.
Tato iniciativa se snaží posílit multilaterální evropsko-středomořský rozměr.
Jsem přesvědčena, že je to správné a že bychom měli jít tímto směrem.
Domnívám se, že pokud zde však existuje politika, kterou je zapotřebí kriticky zhodnotit, je to sousedství s jižními zeměmi, protože politika sousedství ve skutečnosti dostává země do vzájemně konkurenčního postavení a rozděluje je.
Takže musíme pracovat na integraci mezi těmito zeměmi a mezi těmito zeměmi a Evropou a také na to vyčlenit prostředky.
Řeknu vám to otevřeně, pane úřadující předsedo Rady, že jsme opravdu neocenili - a říkám to také panu předsedovi Barrosovi - že jste zastavil financování programu Audiovisuel Méditerranée, který byl jediným nástrojem pro kulturní koprodukci.
Řekl jste, že existuje evropská kulturní výjimka, avšak já bych dodala, pane předsedo, že existuje evropsko-středomořská kulturní výjimka.
Pokud se podíváte na dvacet nejvýznamnějších myslitelů světa, v nejvyšší desítce naleznete mnohé z muslimské kultury a velký počet evropsko-středomořských myslitelů.
Takže pomáhejme si navzájem zavádět účinné politiky pro změnu života mnoha lidí v těchto zemích, zejména života mladých osob a žen, které vkládají do Evropy naděje.
Nepotřebujeme dobré žáky: potřebujeme změnit realitu tohoto vztahu a Parlament je zcela připraven spolupracovat s vaším předsednictvím, pokud se hodláte vydat tímto směrem.
(ES) Pane předsedo, priority francouzského předsednictví EU jsou realistické priority, které jsou podle mého názoru dostatečně schopné reagovat na to, o čem hovořil pan Durăo Barroso, předseda Komise, a sice na kritiku, že Evropa je bezmocná a neschopná reagovat na každodenní zájmy našich občanů: ústavní problém, ceny potravin a energie, obrana Evropy a imigrace.
Dnes je jednou z největších současných tragédií smrt imigranta v chladírenském nákladním voze v tunelu pod Lamanšským kanálem a smrt imigranta hozeného přes palubu ze člunu patera směřujícího na Kanárské ostrovy - k níž došlo před několika hodinami.
Je to velmi vážný a naléhavý problém a Evropská unie musí přijít s dostatečnou reakcí.
Předseda skupiny Evropské lidové strany (Křesťanských demokratů) a Evropských demokratů pan Daul hovořil o nezbytnosti zmobilizovat politickou vůli a já se domnívám, že toto předsednictví naprosto netrpí nedostatkem politické vůle.
Pane předsedo, politická vůle je však nezbytná, ale nikoli postačující: také záleží na okolnostech a i když jsou pomíjivé, krátkodobé nebo dočasné, tak po dobu své existence nás ovlivňují a omezují nás, a já vítám skutečnost, že předseda Sarkozy řekl, že musíme okolnosti změnit na příležitosti.
Lituji toho, že s námi není nyní pan Schulz, protože když hovořil o sportu, připomnělo mi to jednu konkrétní okolnost. Rád bych, aby byl žlutý trikot opět ve španělských rukou, jako tomu bylo v první fázi závodu Tour de France.
Pane úřadující předsedo, máte však pravdu v tom, že sport musí mít evropský rozměr, a několik poslanců Evropského parlamentu mne požádalo, abych vám předložil žádost, abyste zvážil, zda by nebylo pro francouzské sportovkyně a sportovce, kteří se zúčastní olympijských her, o kterých jsme zde dnes debatovali, vhodné, aby si oblékli vedle národní vlajky emblém EU, aby se tak ostatní členské státy mohly k této iniciativě dobrovolně připojit.
Pane úřadující předsedo, doufáme, že francouzskému předsednictví se podaří spojit síly a dosáhnout shod tak, aby Evropská unie mohla za vašeho předsednictví kráčet energicky kupředu, jak jste to navrhoval.
(FR) Pane prezidente, pane úřadující předsedo Rady, chtěl jste své předsednictví zaštítit Evropou, která chrání, a domnívám se, že mezi evropskými občany panují skutečně velká očekávání.
Je to však důvodem, proč je zde rozpor - a vy hlavnímu sdělení socialistické skupiny v Evropském parlamentu rozumíte - v tom, že sociálnímu rozměru evropské integrace nebyl status jedné ze čtyř hlavních priorit vašeho předsednictví přiřazen.
Jak jsme byli svědky v nedávných referendech, lidé jsou dotazováni na instituce a smlouvy, avšak ve skutečnosti odpovídají na základě pokroku evropského integrace a v konečném výsledku na základě evropských politik.
Domnívám se, že nerovnováha, která vznikla v posledních letech mezi pokrokem v hospodářské integraci, k němuž došlo a jedná se o dobrou věc, a stagnací sociálního rozměru, je rovněž jednou z příčin tohoto rozčarování mezi lidmi Unie, této nespokojenosti s evropskými institucemi.
Proto tento problém nevypovídá o tom, že Evropa by se měla zapojit do všech sociálních záležitostí, ale spíše o tom, že když existuje jednotný trh, včetně jednotného trhu práce, je zapotřebí, aby existovala společná pravidla pro potírání nerovností, které jinak vedou k sociálnímu dumpingu, a je zapotřebí zajistit, aby byly konvergenční prvky zaměřené směrem nahoru, k tomu nejlepšímu, namísto aby strhávaly sociální situace dolů.
Komise právě uveřejnila sociální agendu, avšak pokud se Rada nezaváže k některým konkrétním záležitostem - hovořil jste o konkrétní Evropě - a sice posílit pravomoci evropských výborů pro práci, chránit sezónní pracovníky, vylepšit směrnici o umisťování pracovníků tak - a to je zapotřebí dodat -, aby existovala směrnice o ochraně veřejných služeb a sociálních služeb v obecném zájmu, pak nebude tato potřebná ochrana nijak řešena.
Jednou z vašich priorit je Evropa imigrace, avšak Evropu imigrace nelze zredukovat na Evropu vyhoštění.
Proto k tomu musíme přidat pakt pro integraci, o kterém jsme hovořili s panem Hortefeuxem - a pakt pro rozvoj.
Právě jste se vrátil ze setkání zemí G8; Evropa a některé z členských států, včetně Francie, byly obviněny z neplnění svých závazků z hlediska veřejné podpory rozvoje.
Zajistěte, aby byl během vašeho předsednictví splněn tento závazek přiblížit se k 0,7 % HDP, což bude z hlediska přispění k účinnějšímu řízení mezinárodní imigrace prospěšnější, než hanebná "směrnice o vracení".
(PL) Pane předsedo, pane úřadující předsedo Rady, pane předsedo Komise, souhlasím s úřadujícím předsedou.
Evropa prochází složitým obdobím.
Pociťuje to každý z nás, včetně mne samotného.
Když jsem měl na starosti vyjednávání o vstupu mé země do Evropské unie, učinil jsem vše, co jsem mohl, pro zajištění budoucí dobré spolupráce v Evropě.
Rád bych také zdůraznil, že v současnosti naštěstí nejsou žádné potíže s polskou podporou Evropské unie a Smlouvy.
Velká většina polského parlamentu hlasovala pro Smlouvu a téměř 80% Poláků podporuje členství v Evropské unii.
Souhlasím s hodnocením pana úřadujícího předsedy.
Musíme jednat ve prospěch našich občanů a jejich jménem.
Prioritou nás politiků je balíček opatření v oblasti energetiky a změny klimatu, ale musíme učinit vše, aby jeho provádění nepřineslo Evropanům vysoké ceny a ztrátu konkurenceschopnosti našeho hospodářství.
Tento balíček je třeba přijmout rychle, ale bylo by chybou, kdyby na prvním místě stála rychlost, a až po ní přišla obezřetnost.
Náš balíček opatření by měl být dokladem našeho vůdčího postavení v boji proti globálnímu oteplování.
Souhlasím, že ho potřebujeme, nejdříve v Poznani, později v Kodani, ale tento balíček nikomu neposlouží za příklad. Nikdo se ho nebude držet, pokud jeho provádění Evropě přinese hospodářské ztráty.
Jsem proto rád, že tato nebezpečí vidíte, pane úřadující předsedo, a že jste přesvědčen, že v dobré vůli dojde k restrukturalizaci zásad obchodování s emisemi - protože o to tu jde především.
Máme své zkušenosti.
V Parlamentu došlo se zapojením Rady a Komise k významným změnám nařízení REACH, které prospěly všem.
Můžeme se vydat stejnou cestou.
Pane úřadující předsedo, blahopřeji vám k převzetí otěží Evropy.
V následujících šesti měsících vám přeji úspěch ve dvou nejdůležitějších záležitostech: Lisabonské smlouvě a balíčku opatření v oblasti změny klimatu a energie.
(FR) Pane předsedo, pane úřadující předsedo Rady, budete se muset postavit čelem obavám souvisejícím s Lisabonskou smlouvou. Francie už má značné zkušenosti s uměním střídavého urychlování a někdy naopak blokování evropské integrace.
Žádám vás o nalezení řešení pro Irsko při současném respektování vůle drtivé většiny Evropanů, která má také svou váhu.
Rád bych také podotkl, že, ze sociálního hlediska, Lisabonská smlouva obsahuje Listinu základních práv, obsahuje evropský sociální model.
Proto už také bylo sesbíráno více než jeden milion podpisů postižených Evropanů, kteří představují čtvrtinu domácností a podporují Smlouvu, jelikož odstraňuje letitou diskriminaci.
Máte tedy podporu k dalšímu postupu a k integraci sociálního modelu.
Ohledně přistěhovalectví, mluvil jste o levici, ale uznáte také, že levicové vlády měly myšlenky, které vám umožnily vypracovat otevřenější a pokrokovější balík opatření, který může být ještě vylepšen v Parlamentu, ale na této otázce musíme usilovně pracovat.
Dále, pane předsedo - a to se přímo týká přistěhovalecké problematiky - hovořil jste o SZP, ale už jste nezmínil jednání v Dohá, je však zapotřebí, aby sjednocená Evropa našla řešení a reagovala na cíle tisíciletí, protože se stále jedná o tutéž záležitost, jedná se o využití našich hospodářských schopností pro pokrok lidstva.
- (IT) Pane předsedo, pane úřadující předsedo Rady, dámy a pánové, jako vedoucí italské delegace skupiny Evropské lidové strany (Křesťanských demokratů) a Evropských demokratů jsem potěšen, že jste převzal kormidlo Evropy, a těší mne, co jste řekl.
Čiší z vás nadšení a hrdost.
Věříte a vyvoláváte v lidech víru v instituci, Evropu, která trpí množstvím problémů a skutečně potřebuje moudré, osvícené a uvědomělé představitele, jako který jste se vy ukázal.
Itálie měla vždy silná kulturní a sociální pouta s Francií: jsou to dvě země, které podstoupily značné oběti pro založení a vybudování Evropy, již mají všichni její členové nyní povinnost rozvíjet.
Každý, kdo pracuje pro tuto instituci, ví, na kolik překážek lze narazit při pokračování v procesu rozvoje a integrace, protože tento proces musí být postaven na spolupráci národů různých dějin, kultur, sociálních statusů a tradic.
Politicky oportunistická stanoviska, vyjádřená tu právě panem Schulzem ohledně současné velmi populární italské vlády, rozhodně situaci neprospívají.
Tento proces však musí pokračovat, bez ohledu na zklamání, která ho občas doprovázejí.
Lisabonská smlouva, výborná smlouva, je nyní upozaděna a bude zapotřebí hodně dobré vůle, aby se vrátila do popředí, pokud se chceme vyhnout marginalizaci těch, kdo jí neporozuměli.
Souhlasím však s tím, co jste prohlásil: před jakýmkoliv dalším rozšířením musíme nejdříve stanovit nová pravidla, aniž bychom však Irsko ponechali v izolaci.
Vlnu přistěhovalectví do Evropy, zejména do určitých členských států a hlavně mé země a ostatních zemí v oblasti Středozemního moře, je třeba regulovat a považovat za společný problém, nikoli za důvod k vytváření rozdílů nebo dokonce k využívání situace pokutováním zemí, které už přinášejí tolik obětí.
Lid našich zemí musí být chráněn a integrace musí být vybudována na rozumném základě.
Pane úřadující předsedo, italská vláda a lid sledují váš mandát pozorně, s důvěrou a s jistotou, že dějiny a společenské postavení, které tu dnes představujete, dodají Evropě novou naději a rozvoj.
(HU) Tři věci - jako jediná mluvčí z východní strany Berlínské zdi.
Zklamalo mne, že v projevu pana předsedy nebyly zmíněny rovné příležitosti.
Naštěstí, pane úřadující předsedo, jsme my, ženy sedmi politických stran, přesně popsaly, co žádáme, v dopise: je to květina, je to květina od nás pro vás, drahý pane předsedo.
Za prvé, vítáme snahy francouzského předsednictví na evropské úrovni v zájmu dosažení sociální rovnosti mezi oběma pohlavími, ale na druhou stranu se zdá být protichůdné, že jsou zavírány místní instituce zabývající se rovnými příležitostmi.
Je snad na evropské úrovni doporučována jiná politika, než jakou aplikuje Francie?
Za druhé: pan prezident oznámil francouzským občanům, že v příštích pěti letech dojde k vytvoření 350 000 míst v zařízeních péče o děti.
To představuje velmi významné opatření, protože poskytuje rovné příležitosti pro ženy a muže na trhu práce a rovněž umožňuje skloubit rodinný a pracovní život.
Klíčová je dobrá kvalita, cenová přijatelnost a dostupnost pro všechny, protože se jedná o nástroj pomáhající vytváření rovných příležitostí a integraci.
Ohledně rodinného života, má pocit že ženy budou schopné sladit pracovní a rodinné činnosti, pokud budou pracovat 65 hodin týdně?
Ženy jsou zranitelnější na pracovištích a obecně nejsou členkami profesních organizací.
Ano, potřebujeme společnou evropskou politiku pro přistěhovalectví, ale ta se musí zabývat právy a povinnostmi občanů a přistěhovalců.
Migrační politika musí být doplněna integrační politikou přijímajícího národa.
Velmi vám děkuji.
(EL) Pane předsedo, rád bych panu úřadujícímu předsedovi sdělil následující: těšil jsem se na váš dnešní projev se zvláštním zájmem.
Vaše dnešní stanovisko ukázalo, že během svého šestiměsíčního předsednictví dáte věci do pohybu.
Celý svět čelí jedné z nejvážnějších hospodářských krizí posledních desetiletí, ale Evropa čelí i svým vlastním krizím.
Je zjevné, že současná sedmadvacetičlenná Evropa nemůže pracovat podle pravidel Evropy patnáctičlenné.
To je institucionální krize, kterou Evropa prochází.
Je také zřejmé, že některé členské státy dnes nechtějí politické sjednocení Evropy a nechtějí naplnit politické vize našich předchůdců.
To je krize identity.
Institucionální krize se vyřeší, ale jakým způsobem lze vyřešit krizi identity?
Obávám se, že existuje pouze jediné řešení: členské státy, které usilují o politickou harmonizaci, by měly postupovat vpřed, zatímco ty členské státy, které na Evropu nahlížejí jen jako na hospodářskou unii, by měly stát vzadu.
Vskutku mám obavy, že pokud se nepřidržíme tohoto řešení, přestane Evropa hrát významnější roli na světové šachovnici.
Krize mohou vést k mohutnému skoku vpřed, ale pouze pokud je přítomen dostatek odvahy.
Jsem přesvědčen, že máte vizi i moudrost.
Mějte i odvahu!
(DE) Pane předsedo, pane úřadující předsedo Rady, vaše základní směřování má moji plnou podporu.
Domnívám se, že jste tím pravým úřadujícím předsedou ve velmi citlivé době, že máte nezbytné pochopení pro obavy lidí a odhodlání vést a spojovat.
Ve svých odpovědích jste nekličkoval, nazýval jste věci pravými jmény.
Neutíkáte před problémy, ale stavíte se jim čelem.
Zejména bych rád zdůraznil vaši oddanost parlamentní demokracii.
Tato oddanost je obzvláště důležitá v těchto dobách, protože v několika členských státech - včetně mého rodného Rakouska - jsme byli svědky vynášení přímé demokracie nad demokracii parlamentní, jehož výsledkem bylo ochromení parlamentů v parlamentních demokraciích v evropských záležitostech.
Postavme se společně za parlamentní demokracii a proti jejímu ochromování.
(Potlesk)
Považuji také za důležité, že jste přímo zmínil zbabělost, či by se snad dalo říci dvojí standard mnohých vlád a členů vlád ve vztahu ke sdílení evropských zodpovědností, neboť tato dvojí měřítka jsou jednou z hlavních příčin nedostatku důvěry a vzájemného obviňování, jemuž musíme učinit přítrž.
Nepožadujeme po všech, aby byli odvážnější, ale po všech vyžadujeme, aby byli upřímní a zásadoví.
Rád bych se ještě dotkl dalších tří otázek.
První z nich je vaše stanovisko ohledně Lisabonské smlouvy.
Nejste jako králík chycený do světel reflektorů a nečekáte na Irsko, ale pokračujete v procesu ratifikace, zatímco jednáte s Irskem.
Já jsem pevně přesvědčen, že s Irskem dosáhneme nějaké dohody až poté, co zbylých 26 členských států ratifikuje Lisabonskou smlouvu.
Nesmíme však nechat na holičkách Chorvatsko.
Vítám vaše odhodlání otevřít do konce roku všechny kapitoly.
Potřebujeme také časový plán pro Makedonii.
Rád bych požádal Radu, aby přijala rozhodnutí o Aktu o malých podnicích na své prosincové schůzce, jelikož členské státy mají hlavní pravomoci.
Potřebujeme právně závazný dokument, ne jen další veřejné politické prohlášení.
(PL) Pane předsedo, mám pro vás dobré zprávy z Polska.
Dnes se, pane prezidente, v polském parlamentu koná rozprava, která vyvrcholí v rozhodnutí, které bude po polském prezidentu žádat, aby dostál svým ústavním povinnostem a podepsal Lisabonskou smlouvu.
Taková je vůle Poláků, z nichž 80% podporuje Evropskou unii a je rádo, že jsou jejími členy.
Ukažte mi jiný stát, kde má Evropská unie takovou podporu.
To je signál, že Polsko splní své povinnosti ohledně Smlouvy.
K jinému tématu: mám k vám prosbu, pane předsedo.
Mohl byste prosadit zařazení situace dětí v Evropské unii na program jednání a jmenovat veřejného ochránce práv, určitého advokáta v záležitostech dětí po vzoru evropského veřejného ochránce lidských práv?
Rádi bychom, aby Rada dospěla ke shodě a přijala tuto instituci, již Evropa tolik potřebuje.
(DE) Pane předsedo, dámy a pánové, kdybych měl shrnout dnešní rozpravu, řekl bych, že je dobře, že se v tuto dobu ujala předsednictví Francie a že je dobře, že vy, pane prezidente Sarkozy, zastáváte pozici úřadujícího předsedy Rady.
Byl to dobrý den pro Evropu a pro tento parlament, protože jsme poprvé po dlouhé době zase měli před sebou někoho, kdo mluví pro Evropu s vášní, nikoli jen s dobrými argumenty.
Možná právě to potřebujeme k přesvědčení Irů a k získání našich občanů: vášeň a zdravý úsudek, přičemž zdravý úsudek obsahuje i stanovení určitých limitů pro Evropu.
Rád bych vám sdělil "tajemství úspěchu": nepotřebujeme jenom prosadit Lisabonskou smlouvu v Irsku, ale také novou kulturu subsidiarity.
Potřebujeme stanovit hranice Evropy ve vztahu ke zbytku světa, ale potřebujeme také hranice v rámci Evropy.
Nová kultura subsidiarity s sebou přinese novou podporu pro Evropu, v tom zcela souhlasím s předsedou Barrosem.
Hodně štěstí, pane prezidente Sarkozy.
Pane předsedo, vítám prezidenta Sarkozyho v Evropském parlamentu.
Rozhodně jsem ocenila jeho promyšlený a velmi dobře zdůvodněný příspěvek.
Jako irská poslankyně ho také ráda přivítám, až navštíví Irsko jako předseda Evropské unie, jako předseda, který podniká praktické kroky ke zlepšení života občanů EU. To jasně vyplynulo z jeho priorit.
Také oceňuji jeho poznámky týkající se bezpečnosti potravin a ohledně hledání rovnováhy při uvalování předpisů a omezení na naše vlastní podnikatele a zemědělce.
Jak sám řekl, chceme ochranu bez ochranářství.
V jeho prezentaci a hlasu jsem slyšela oddanost Evropě.
Já a mnoho Irů tuto s ním oddanost sdílíme.
Mluvil dnes o překonávání našich potíží.
To bude vyžadovat čas a ochotu ke kompromisům na všech stranách.
Nelze stanovovat konečné lhůty.
Jako osoba, která agitovala za irské "ano” vím, že se mnou bude souhlasit, že irské "ne” je stejně legitimní jako francouzské, holandské nebo dánské "ne".
Musí být respektováno, pak se můžeme pohnout kupředu.
Můžeme dosáhnout pokroku.
Těším se na to a přeji mu hodně štěstí v jeho předsednictví.
(FR) Pane předsedo, pane úřadující předsedo Rady, francouzské předsednictví právě stanovilo své cíle a já mu přeji úspěch.
Konečným cílem, který před vámi stojí, je posílení Evropské unie a její síly jednat.
Při vědomí této skutečnosti by neratifikování Lisabonské smlouvy znamenalo promeškanou příležitost.
Evropa Francii potřebuje, zvláště v tuto obtížnou dobu. Potřebuje Francii, která se po referendu změnila, díky vám, pane prezidente Sarkozy.
Není to bohužel Polsko, které dnes posunuje Evropu kupředu, ale jednoho dne tomu tak bude a věřím, že to bude brzy.
Doufám a přeji vám, aby francouzské předsednictví s politikami evropské integrace, žádoucí imigrace, rozšíření na Balkán a ne nezbytně do Turecka, vrátilo Evropanům důvěru v Evropu a zalíbení v ní.
Pane předsedo, Irsku trvalo 700 let, než vypudilo Brity z Irské republiky, a já tu teď musím sedět a znovu poslouchat lidi, které jsme vyhodili, jak nám říkají, co máme v Irsku dělat.
Domnívám se, že to je trochu přespříliš.
Nechte prosím o záležitostech Irské republiky rozhodovat lid Irské republiky.
Dále bych rád vzkázal panu prezidentu Francouzské republiky: pokud chcete změnit názor obyvatel Irska, vezměte s sebou pana Le Pena.
To bude ke změně jejich názoru stačit.
Já jsem byl volebním ředitelem strany Fine Gael, která je součástí Evropské lidové strany, během čtyř evropských referend: o Jednotném evropském paktu, o Maastrichtské smlouvě, o Amsterodamské smlouvě a o Lisabonské smlouvě a rád bych řekl, že Lisabonská smlouva propadla z řady důvodů.
Lidé jí nerozuměli; vláda byla u moci od roku 1994; politici se objevují před vyšetřujícími komisemi; hlavní vládní a opoziční strany - politický establishment - usilovaly o její přijetí.
Panovaly obavy ohledně obrany a vojenské služby, potratů a eutanázie - doprovázené stříkačkami dávanými do oběhu poslanci této sněmovny - daní, pracovních míst, přistěhovalectví.
Mnohého z toho se chopila krajní levice a krajní pravice.
Rád bych panu úřadujícímu předsedovi řekl následující.
Připravte se, prosím, na svou návštěvu Irska.
Pokud je pro vás důležité pomoci při změně situace v Irsku, přijeďte připravený a přijeďte připravený naslouchat.
Budete velmi vítán, ale situace je složitá a její vyřešení bude vyžadovat určitý čas.
(FR) Pane předsedo, Evropané do francouzského předsednictví vkládají značné naděje a tyto naděje je třeba zvládnout.
Předsednictví se musí vyvarovat podporování nerealistických snů a neopodstatněných obav, a to včetně sousedních a kandidátských zemí.
Co se týká Lisabonské smlouvy, neexistuje dostatek diplomatické podpory pro její ratifikaci.
Předsednictví musí přispět k vypracování výchozí nebo zajišťovací strategie pro případ, že se věci budou vyvíjet špatným směrem.
Abychom se vyvarovali nejhoršího, musíme hned na začátku ukázat, že jsme připraveni čelit nejhoršímu .
Rád bych skončil několika slovy na téma nebezpečného jevu renacionalizace Evropy.
Nejznepokojivějším projevem tohoto jevu je nacionální populismus, který stál rovněž za propagandou ve prospěch irského odmítnutí, rasové xenofobie v Itálii, ale také za rétorikou o národní povaze sociální politiky.
Evropa buď bude sociální, nebo se zhroutí.
Doufám, že francouzské předsednictví bude v tomto ohledu citlivé.
Je mi líto, ale bohužel nemohu připustit další řečníky.
Už jsme značně překročili vymezený čas.
Velmi děkuji předsedovi Sarkozymu a předsedovi Barrosovi za to, že nám věnovali svůj čas.
Rád bych tedy skončil tím, že předám slovo nejdříve předsedovi Barrosovi a poté prezidentu Sarkozymu.
Pane předsedo, začnu tím, že se krátce připojím k blahopřáním, jež tu vyjádřila valná většina poslanců, kteří tu promluvili: blahopřáním k přesvědčení, nadšení, energii a politické vůli, které tu předseda Sarkozy vyjádřil a které, jak jsem přesvědčen, on i jeho ministři prokáží v průběhu francouzského předsednictví.
Rád bych řekl, že to pro mne nebylo žádným překvapením.
Byl jsem naprosto přesvědčen, že je dobře, že Francie na sebe vezme zodpovědnost za předsednictví Rady v tomto obzvláště obtížném období.
Prezident Sarkozy a my všichni bychom si pochopitelně přáli, aby horizont byl jasnější z institucionálního hlediska, ale domnívám se, že právě v těchto obtížných dobách lze rozpoznat politické schopnosti a pochopit skutečnou důležitost silné politické vůle.
Já jsem zastáncem této demokratické politické debaty.
Již jsem mnohokrát řekl, že musíme politicky přiznat rozdílnost názorů a množství různých pohledů na věc, které existují například i zde v Parlamentu.
Musíme vědět, jak tyto rozdíly vyjádřit, protože Evropa není totéž jako vnitrostátní politický systém.
V našich demokratických vnitrostátních systémech nezpochybňujeme samotnou legitimitu státu pokaždé, když dojde k politické diskusi, i když je někdy hodně polarizovaná, zatímco v Evropě se ti z nás, kteří jsou proevropští, musí při vyjadřování svých námitek potýkat s těmi, kteří stojí proti Evropě a využívají všech forem populismu k poškozování našich institucí a ohrožení úžasného projektu míru a solidarity, kterým je projekt společné Evropy.
(Potlesk)
Právě proto v těchto těžkých dobách skutečně potřebujeme být schopni vyjádřit všechny tyto pohledy a zároveň posílit proevropský tábor.
Řekněme si na rovinu, v červnu 2009 se konají evropské volby.
Jestliže různé evropské politické síly a evropské instituce nebudou konstruktivně pracovat ruku v ruce, dodáme argumenty těm, kteří v krajních případech chtějí využít populismu, xenofobie a nacionalismu vytvořením spojení mezi nacionalismem a vlastí, což je omyl.
Já často cituji jednoho velkého francouzského autora, který prohlásil "Patriotismus je láska k vlastnímu lidu, nacionalismus je nenávist k ostatním."
Můžeme milovat svou vlast a zároveň s přesvědčením hájit projekt společné Evropy, jak zde právě řekl prezident Sarkozy.
Já proto doufám, že debata, která bude v nadcházejících šesti měsících probíhat, posílí evropské instituce a stejně tak i náš projekt Evropy budoucnosti.
Rád odpovím na konkrétní otázky.
Toto byla jediná konkrétní otázka, která mi byla položena, a já samozřejmě ponechám zbytek prezidentu Sarkozymu, který je mnohem kompetentnější na ně odpovědět.
Tuto konkrétní otázku položila paní Napolitanová a týkala se kulturního programu Euromed.
Těší mne, že vám mohu sdělit, že současnému programu, kulturnímu programu Euromed, bylo pro letošní rok stále přiděleno 15 miliónů EUR.
Je pravda, že ještě nedošlo k rozhodnutí pro období 2009-2010, ale existuje silný tlak na vnější výdaje a v těchto případech se upřímně řečeno obvykle stává, že třetí země většinou upřednostňují bilaterální spolupráci na úkor regionálních rozpočtů.
Jedná se tedy o záležitost, kterou je třeba se zeměmi Euromed prodiskutovat.
Jedním ze zajímavých aspektů francouzské iniciativy na vytvoření Unie pro Středomoří - kterou jsem mimochodem podporoval od samého počátku - je, že přináší významnější prvek regionální spolupráce.
Někdy je mi pokládána otázka, co přidává Unie pro Středomoří k Barcelonskému procesu.
Je to pochopitelně prvek větší politické síly, také politické povýšení, zejména díky vrcholným schůzkám konaným jednou za dva roky. Je to však také dimenze, kterou přinesly konkrétní regionální projekty, a v současné době též doufám velmi konkrétní projekty, do nichž budeme moci zahrnout ve větší míře i dimenzi soukromého sektoru, protože stále potřebujeme další finanční zdroje.
To je tedy konkrétní oblast, na níž nyní pracujeme a na závěr bych řekl jen: "Hodně štěstí, Francie, a hodně štěstí, můj drahý příteli, prezidente Sarkozy!"
(Potlesk)
Rád bych poděkoval předsedovi Barrosovi a místopředsedovi Jacquesi Barrotovi za to, že zde nepřetržitě strávili 3 hodiny.
úřadující předseda Rady. - (FR) Pane předsedo, především bych rád řekl, že se domnívám, že je naprosto přirozené, pokud má někdo tu čest stát se úřadujícím předsedou Rady, strávit v Parlamentu tolik času, kolik si Parlament přeje, nejenom první den předsednictví, ale řeknu vám, pane předsedo Evropského parlamentu, stejně jako všem předsedům skupin a Konferenci předsedů, že pokud budete chtít, abych se v některých obdobích předsednictví dostavil, tak vám jsem k dispozici.
Je třeba hrát hru evropských institucí.
Evropský parlament je srdcem parlamentní demokracie.
Nejedná se tu o otázku dostupnosti, jde o otázku priorit.
Předsednictví Evropský parlament potřebuje, a proto je mu k dispozici.
(Potlesk)
Pokud řečníci dovolí, rád bych řekl pár slov každému z nich.
Především bych rád řekl panu Bushill-Matthewsovi, že patřím k těm, kteří se domnívají, že Evropa Spojené království potřebuje.
Nikdy jsem nepatřil k Evropanům nebo Francouzům, kteří si mysleli, že bychom si na naše britské přátele měli dávat pozor.
Spojené království může Evropě přinést mnohem víc, než si samo myslí.
Spojené království je branou do anglosaského světa, představuje nejrozšířenější světový jazyk a jak se v posledních letech ukázalo, vlastní dynamické hospodářství.
Rád bych řekl našim britským konzervativním přátelům: "Věřte, že vás Evropa potřebuje, že v ní máte své místo a že Evropu oslabí, pokud budou Britové stát jednou nohou vevnitř a jednou nohou venku."
Spojené království představuje skvělý národ.
Nemá se od Evropy čeho bát a Evropa od něj může mnohé očekávat.
Panu Poignantovi, který nahlédl do mého srdce, a tak pochopil, že miluji politiku a parlament je jako moje zahrádka, bych rád řekl, že Parlament je skutečně místem pro demokracii a já nerespektuji a nechápu politické představitele, kteří nechtějí vyjádřit a hájit své myšlenky v kolébce parlamentní demokracie.
Doufám, že vaše poznámka skrývala spíše prvek politování, než vize nadměrné harmonizace trhu práce.
Totéž platí i pro pan Désira, naprosto s vámi souhlasím a jsem proti úplné harmonizaci, protože lidé by ji odmítli.
Naproti tomu je naprosto přirozené mít určitá minimální pravidla v kontextu trhu práce a jednotného trhu
Mějme na paměti obtíže.
Vezměme si například Rakousko, které má socialistického předsedu vlády a vládu, a ti vám sdělí, že věk pro odchod do důchodu je 65 let, doba účasti 45 let.
Dobře víte, s jakými nesnázemi jsem se setkal, když jsem dobu účasti prodloužil na 40 let a francouzská socialistická strana mne zpočátku nepodporovala.
Tak mi vysvětlete, jak je možné, že poté, co jsem se setkal s tolika obtížemi při prosazení čtyřicetileté doby účasti ve Francii, mám teď v šesti měsících ve funkci předsedy Evropy dosáhnout něčeho mezi 45 lety v Rakousku a 40 lety ve Francii.
Jak se to dá zvládnout?
Od snu k realitě vede dlouhá cesta, ale zde možná leží rozdíl mezi evropskou a francouzskou socialistickou stranou.
V některých okamžicích se cítím blíže Straně evropských socialistů než francouzské socialistické straně. Tuto chybu přiznávám a samozřejmě se za ni omlouvám.
(přerušení panem Schultzem mimo mikrofon)
Takhle to tady nefunguje.
Vy nerozhodujete o tom, kdo bude hovořit.
Řečnickou dobu nelze dělit mezi skupinu sociálních demokratů v Evropském parlamentu a úřadujícího předsedu Evropské rady.
Pane prezidente Sarkozy, jste ochoten povolit otázku panu Schultzovi?
Pokud je tomu tak, poskytnu mu slovo.
úřadující předseda Rady. - (FR) Ano, pane předsedo, pokud to neznamená, že se dostanu do křížové palby celoněmecké debaty.
(DE) Velmi děkuji, pane předsedo, jste velmi laskav.
Pane prezidente Sarkozy, je od vás pěkné, že se tímto způsobem chcete sblížit se socialismem.
Poté co jste se právě ve svém projevu vehementně postavil za německé sociální demokraty a distancoval se od kancléřky Merkelové, navrhuji vám, abyste postupoval následovně.
Pokud se cítíte tak útulně v náručí evropské sociální demokracie, přidejte se nejdříve k německé sociální demokracii a my vás postupně sblížíme s francouzskou, takže na konci cesty budete skutečně výborný soudruh.
Pane Schulzi, to nemá ani tak co dělat s laskavostí, jako spíše s řádným dodržováním postupů - o což nám nakonec všem v Evropě jde.
úřadující předseda Rady. - (FR) Pane předsedo, jistě vidíte, že mám socialistu po své pravici, ale stále ještě je pro jednoho místo po mé levici.
(Potlesk)
Dámy a pánové, jak víte, nemyslím si, že plýtváme časem, protože se domnívám, že demokracie na evropské úrovni se může obejít bez hrubosti, která ji někdy provází na národní úrovni.
Evropská úroveň dává každému možnost poodstoupit od volební rutiny, která je drsná, často nespravedlivá a vždy obtížná. Koneckonců sama skutečnost, že na fóru, jako je vaše, jsme schopni spolu mluvit a přitom se na sebe usmívat a vzájemně se respektovat, snad také dokáže lidi povzbudit, aby vřeleji přijali evropský ideál za svůj.
V každém případě to nepovažuji za ztracený čas a rád bych o tom pány Poignanta a Schulze ujistil.
Paní De Sarnezová má pravdu.
Musíme změnit svou rozvojovou politiku, učinit zemědělskou výrobu potravin prioritou.
To je naprosto nezbytné, africké země potřebují finanční prostředky, aby byly soběstačné z hlediska potravin, a část peněz, které jsme věnovali na rozvoj velkých infrastrukturních projektů, musí být bezpochyby investována do zemědělských mikroprojektů.
V tomto bodě s vaším názorem naprosto souhlasím.
Žádala jste mne také, abych hájil evropskou vizi.
Tuto ambici mám také.
Doufám, že budete tak velkorysá a pomůžete mi s obsahem této vize.
Velmi dobře víte, že je rozdíl mezi velkými odlidštěnými ideály a spoustou technických detailů každodenního života, přičemž my všichni máme potíže neustále rozhodovat, co dělat s velkými myšlenkami, které někdy daleko přesahují všední potíže našich občanů, a jak řešit technické otázky, které se dotýkají jejich každodenního života.
Není to tak jednoduché, ale já každopádně udělám, co budu moci.
Abych odpověděl na vaši otázku, pane Crowley, ano, potřebujeme rozvoj, abychom se vyvarovali ilegálního přistěhovalectví.
Navíc každý ví, že nejlepší odpovědí na přistěhovaleckou otázku je rozvoj.
475 miliónů Afričanů je ve věku pod 17 let a Evropu a Afriku odděluje dvanáctikilometrová Gibraltarská úžina.
Africké katastrofy budou evropskými katastrofami a tomu nezabrání žádné bariéry nebo hranice.
Proto rozvojovou politiku skutečně potřebujeme.
Opět je velmi obtížné rozhodnout se mezi multilaterálním a bilaterálním přístupem.
Jedná se o závažnou otázku a já jí hodlám věnovat značnou pozornost.
Pan Irujo hovořil o jazykové rozmanitosti.
Naprosto souhlasím, včetně - a chápu, že nemáte rád výraz "regionální jazyk” - otázky úředních jazyků.
Víte, jsem jedním z těch, kteří se domnívají, že bychom pomohli různým hnutím za autonomii nebo nezávislost, pokud bychom jim dali monopol na ochranu regionálních jazyků, což by byla závažná chyba.
Hovořím o Korsice ve Francouzské republice, kde žijí lidé, kteří jsou Korsičané, milují Korsiku, ve svých vesnicích mluví korsicky, ale to neznamená ohrožení národní jednoty.
Jazyková rozmanitost je z mého ohledu stejně důležitá jako rozmanitost kulturní, a pokud bude existovat jediný jazyk, pak nebude žádná kulturní rozmanitost.
Pane Farage, velmi se mi líbil váš projev, ale řeknu vám následující: Britové byli rádi, že jsem uzavřel Sangatte, neboť jsem to byl já, kdo ho uzavřel, a požádali jste mne o to vy.
I v případě, že jste Brit a máte rád svou zemi, nemůžete vyřešit všechny její potíže s přistěhovalectvím, a já vám musím říci, že Francie rozhodně nemá v úmyslu stát se pohraniční stráží Spojeného království.
Rád bych vám řekl, že je moc hezké prohlašovat "v naší zemi nechceme identifikační doklady a nechceme společnou přistěhovaleckou politiku", když vás na druhou stranu těší, že cizinci, jejichž doklady nejsou v pořádku, jsou zadrženi ve Francii, abyste se s nimi nemuseli zabývat ve Spojeném království.
Stejně jako Francie, ani Spojené království nemůže vše zvládnout samo.
Rád bych ještě dodal, pane Farage, že respektuji polský názor, ale vy jste nebyl v mé kanceláři, když jsem s řadou kolegů vyjednával o Lisabonské smlouvě.
Byli jsme v Bruselu a kdo byl v mé kanceláři?
Nikoli předseda vlády Tusk, protože předsedou vlády v té době byl bratr pana Kaczynského.
Byl tam prezident Kacyznski a já vám řeknu jedno: on je muž, kterému věřím a kterého respektuji.
Avšak když v Evropě něco podepíšete a když začnete nerespektováním dohody, pak už není Evropa, pak už není nic, žádná vyjednávání.
Pokud někdo z nás svou zemi k něčemu zaváže v Bruselu, musí učinit závazek i doma.
Řekl jsem právě toto, nic víc, nic míň.
(Potlesk)
To zcela respektuje polskou stranu: pane Farage, já se domnívám, že jsem Polsko hájil.
Předseda Barroso vám to může říci lépe, než kdokoli jiný.
My Polsko potřebujeme, ale zároveň musíme mít respekt k danému slovu.
Paní Sudreová, děkuji za podporu. Naprosto souhlasím s vaší analýzou a děkuji za ni.
Panu Rasmussenovi, který, jak jsem pochopil, je Rasmussen I a já jsem si právě ujasnil, kdo je Rasmussen II, bych rád řekl, že Dánsko je dobrým příkladem země, která učinila pokrok, a díky němu mám odpověď pro všechny řečníky hovořící o irské otázce.
Samozřejmě bychom neměli Iry nutit a musíme respektovat jejich názor, ale musíme mít odvahu našim irským přátelům říci: "Musíte respektovat ostatní země, které Lisabonskou smlouvu ratifikovaly.
Nepoučujeme vás, ale vezměte v úvahu, že i ostatní mají své názory a že v určitém okamžiku budeme muset najít společnou cestu.
Evropa nechce pokračovat bez vás, ale zároveň se jen kvůli vám nemůže zastavit.”
To říkám se vším respektem k zemi, která hlasovala proti.
My Francouzi jsme vám způsobili značné problémy a obtíže, ale v určitém bodě se musíme vymanit ze situace, kdy se všichni navzájem pozorují a čekají, až se někdo jiný chopí iniciativy.
Iniciativy se musí chopit francouzské předsednictví spolu s předsednictvem Komise a předsednictvem Evropského parlamentu.
Poté se někteří připojí, někteří ne.
Osobně se domnívám, že řešení existuje, ale rozhodně není v udržování statu quo nebo v prohlašování "počkáme, čas to vyřeší."
Osobně se domnívám, že čas pracuje proti nám, že Evropa vyčkávala příliš dlouho a další čekání nemá smysl.
Jsem přesvědčen, že řešení najdeme, právě tak jako ho nalezli Dánové.
Paní Mehrinová, velmi mne dojalo, když jste mne ohodnotila jako "miláčka žen”.
Toto uspokojení ponechám vám, abych pravdu řekl, nevím přesně, co to znamená, a budu se opatrně vyhýbat této cestě, abyste mne špatně nepochopila.
Já vím, že existuje vícerychlostní Evropa.
Ne všichni používáme euro, ne všichni jsme součástí schengenského prostoru.
Než se však dáme do budování institucionálně vícerychlostní Evropy, rád bych vás požádal, abychom se pokusili pokračovat společně.
Nekritizujte předsednictví za to, že chce strhnout všechny s sebou, protože pokud ještě před začátkem řekneme "Koneckonců na tom nezáleží, nechme to plavat," pak budeme jednoho dne vyjednávat sociální výjimku pro Británii, hned potom institucionální výjimku pro Irsko a následujícího dne výjimku pro Polsko.
V tom okamžiku se dostaneme do situace, že všechny země budou oprávněně požadovat výjimku pro sebe, a kde pak skončí Evropská unie?
Kde skončí projekt, který pokřtili otcové zakladatelé?
O to mi jde.
Možná se nakonec v takové situaci ocitneme, ale já bych rád, aby se tak stalo až poté, co zkusíme vzít celou rodinu s sebou najednou.
Rád bych sdělil těm, kteří mají obavy o Chorvatsko, že já samozřejmě podporuji další vyjednávání, neboť by podle mne bylo vážnou chybou zavřít Balkánu dveře do Evropy, protože Balkán potřebuje mír a demokracii, které mu Unie může přinést, ale nehodlám se vracet zpět k lisabonským rozhovorům.
Rád bych řekl panu Bielanovi, že nechci vyhrožovat Irsku, navíc bych toho ani nebyl schopen a nikdy by mne to ani nenapadlo.
Pojedu tam a budu naslouchat, ale současně musí mít všichni na paměti, že v průzkumech veřejného mínění 80% obyvatel prohlašuje, že jsou pro Evropu, můžeme s nimi pracovat, aniž bychom jim vyhrožovali.
DPH na paliva je francouzský návrh a nechci ho nikomu vnucovat.
Jen bych rád vaši pozornost obrátil ke skutečnosti, že podle mého přesvědčení cena ropy dále poroste.
Musíme mít odvahu tuto skutečnost sdělit svým spoluobčanům.
Produkce ropy každoročně klesá o 3 % kvůli vypotřebování zásob, zatímco spotřeba roste o 2-3 % díky růstu v rozvíjejících se zemích.
Myslím si pouze, že DPH je daň úměrná ceně.
Pokud se cena ropy zítra vyšplhá na 175 dolarů za barel, budeme moci jen tak bez dalších řečí dále vybírat 20% daň z rostoucí ceny ropy?
Takovou otázku bych chtěl položit.
Spolu s předsednictvím Komise o tom podáme zprávu v říjnu.
Pokusím se zapůsobit ve směru svého přesvědčení a uvidíme, jaký to přinese výsledek.
Co se týká Ukrajiny, bude se konat vrcholná schůzka a pohneme věcmi kupředu.
Musíme ji podpořit na cestě k demokracii a musíme ji přiblížit Evropské unii.
Ukrajina není bezvýznamná, má 42 miliónů obyvatel.
Nejedná se o malé rozhodnutí.
V současnosti jsme ve fázi přidružení, ale každý, kdo se projde ulicemi Kyjeva, vidí, že je to jedna z evropských metropolí.
Pane Langene, rád bych vám poděkoval za komplimenty, které mne skutečně potěšily.
Velmi se mi líbil odkaz na Tony Blaira.
Nevím, jestli jste svou poznámku učinil z tohoto důvodu, ale já se domnívám, že Tony Blair je státník, který pro Evropu a pro svou zemi vykonal hodně, a upřímně řečeno, snad nebudete nic namítat, když prohlásím, že v mnoha oblastech podle mne vrátil důvěryhodnost a sílu britské i evropské politické debatě.
Domnívám se, že v Evropě potřebujeme vůdce, a ve své době byl Tony Blair jedním z takových vůdců.
To mne označkuje jako přívržence levice, i když jsem si všiml, že tato část politického spektra ne vždy zahrnovala pana Blaira komplimenty.
Ano, pane Goebbelsi, ostatní musí vyvinout úsilí a tento problém bude rozhodně nastolen při jednáních o změně klimatu, ale Evropa musí jít příkladem.
To není naivita z mé strany.
Domnívám se, že jsme důvěryhodnější, pokud děláme to, co kážeme.
Někdo snad řekne, že by bylo lepší vyčkávat.
Osobně si myslím, že musíme riskovat čin.
Moje politická filosofie, pane Goebbelsi, v podstatě říká, že nejhorší je nečinnost.
Nejhorší risk je neriskovat.
Pane Cavado, máte naprostou pravdu, na tyto obavy musíme reagovat.
Děkuji vám za podporu.
Co se týká Unie pro Středomoří, rád bych řekl v návaznosti na předsedu Barrosa, že nemám na mysli žádnou kritiku Barcelonského procesu.
Rád bych však řekl následující.
Barcelona byla výborná myšlenka, ale barcelonský summit měl jeden problém.
Pokud se dobře pamatuji, účastnil se ho jediný představitel arabského státu, ministerský předseda Abu Mazen.
Jak chcete vytvořit středomořskou unii, sblížit severní a jižní břehy Středozemního moře, když se jižní břeh nedostaví?
Mám takový dojem, i když mne Bernard Kouchner možná později poopraví, že pařížského summitu se budou účastnit hlavy všech arabských států.
Možná je to drobný rozdíl, ale podle mne je to rozdíl základní.
Rád bych také řekl panu Zahradilovi, že nejde o otázku vytváření krize kolem Lisabonské smlouvy, ale na druhou stranu bychom neměli dělat, jako že se nic neděje.
Neměli bychom situaci přehnaně dramatizovat, ale zároveň je znepokojující, že poslední tři referenda v Evropské unii skončila odmítnutím, což jistě mělo jiné důvody, nicméně faktem zůstává, že to přinejmenším není velmi povzbudivé znamení.
Nebudu odpovídat paní Napoletanové, neboť předseda Barroso už na vaši otázku odpověděl.
Pro pana Sánchez-Neyra, ano, je třeba evropské dimenze ve sportu a podle mého názoru by věci jenom prospělo, kdyby se statistiky pro olympijské hry počítaly podle národů, ale kdyby zároveň existoval zvláštní sloupec pro evropské medaile.
Tím bychom ukázali, že žijeme i ve sportovní Evropě.
Pane Désire, odpověděl jsem vám co se týká norem na trhu práce.
Ohledně sociální politiky vedeme známou debatu.
35 hodinový pracovní týden nestačí k vítězství ve volbách a nestačí ani k vytvoření skutečné sociální politiky.
Rád bych také dodal, že jsem podstoupil tolik potíží při překonávání automatického, zkostnatělého řádu pětatřicetihodinového týdne ve Francii právě ve jménu evropské harmonizace, protože žádná další země se nevydala touto cestou.
Žádná.
Ani jediná.
A to včetně evropských socialistických vlád.
Takže vidíte, že s radostí vyzývám k sociální harmonizaci, ale rád bych řekl našim přátelům mezi francouzskými socialisty, že sociální harmonizace neznamená propagovat ve Francii myšlenky, které nikdo jiný v Evropě neprosazuje, protože jsme výjimkou a naše země následkem toho trpí.
Rád bych poděkoval panu Buzkovi za polskou oddanost Evropě.
Nikdy jsem o tomto polském odhodlání nezapochyboval.
Polsko je jednou z šesti nejlidnatějších zemí Evropy a právě proto jsem prezidentu Kaczynskému sdělil, že potřebujeme jeho podpis, protože Polsko není prostě jen jednou z evropských zemí.
Je ohromně důležité, je symbolem a my přirozeně potřebujeme omezit institucionální krizi pouze na otázku Irska.
Pane Baróne Crespo, Dohá ano, řekl jsem to předsedovi Barrosovi, řekl jsem to Gordonu Brownovi, ale v krátkosti, Dohá ano, ale ne za každou cenu.
Rád bych hájil dvě myšlenky, které mi jsou blízké.
Především, slýchávám, že pokud nedojde k dohodě, nebude růst.
Promiňte, ale dohoda nebyla sedm let, a po šest let zažíval svět bezprecedentní růst.
Dohoda ve WTO je lepší než nemít dohodu, ale nemělo by se tvrdit, že bez dohody nebude růstu.
Po šest let jsme růst měli.
Za druhé, předseda Barroso, kanadský ministerský předseda a dokonce i Angela Merkelová v současnosti prohlašují, že není dostatečně dobrá.
Brazílie nevyvíjí žádné úsilí ke snížení celních bariér v průmyslu, žádné úsilí ve službách.
A co se dá říci o uzavření čínského trhu?
Z tohoto pohledu neexistuje žádná francouzská výjimka.
Za prvé, jako úřadující předseda Rady musím loajálně hájit pozici Unie.
Co se však týká pozice Unie, neslyšel jsem od nikoho, dokonce ani od britské vlády, hlasy, že by smlouva měla být podepsána v tomto stádiu vyjednávání.
V Evropě jsme tedy všichni zajedno, i když to je z různých důvodů, v tom, že tak, jak se věci mají, to nestačí. Že Evropa vyvinula veškeré úsilí a že nemůže vyvíjet další úsilí, pokud ostatní velké světové regiony nejsou odhodlány pohnout se kupředu.
Domnívám se, že v tomto ohledu se všichni shodneme.
Panu Zappalovi bych rád řekl, že jsem mu vděčný za podporu evropské přistěhovalecké politiky, paní Gurmaiové to, že se domnívám, že rovnost mezi muži a ženami je velmi důležitá, ale nevím, jestli její poznámka byla určena přímo mně.
Každopádně, už samotný fakt, že je Maďarka, je nezpochybnitelným přínosem.
Rád bych panu Varvitsiotisovi řekl, že si naprosto uvědomuji, že Evropa prochází krizí identity, a že by možná Evropský parlament mohl všem institucím pomoci v této otázce.
Proč si nepředstavit, že se vede skutečná debata, předsedo Pötteringu, o tom, co je evropská identita?
Téma evropské identity je tématem spíše pro rozpravu Evropského parlamentu, než záležitostí pro hlavy států či vlád.
Snad by Evropský parlament mohl i uspořádat debaty na toto téma, a v tomto případě přijdeme a předložíme svůj názor.
Osobně si myslím, že úloha definovat evropskou identitu náleží spíše Parlamentu než vládám, které se přirozeně zabývají každodenní správou svých jednotlivých zemí.
Pokud tedy existuje místo, kde by evropská identita měla být definována, pak se domnívám, a doufám, že se mnou předseda Barroso bude souhlasit, že to není v Evropské radě ani v Komisi, ale především v Evropském parlamentu.
Rád bych také odpověděl panu Karasovi, který prohlásil, že musím projevit diplomatičnost.
Ano, rozumím, budu se snažit být diplomatický.
Doufám, že z jeho strany nešlo o zpochybnění, zda mi můj temperament nezabrání být diplomatický.
Není to jen otázka být slabý a zároveň chytrý, nebo dynamický, ale současně neobratný.
Snad je dokonce možné být dynamickým a zároveň obratným, ale v každém případě vám děkuji za příležitost toto prokázat.
(hlasitý potlesk)
Mnohokrát děkujeme, pane prezidente Sarkozy.
Jsem poslancem Evropského parlamentu už 29 let a nevybavuji si, že by někdy úřadující předseda Rady s námi strávil v diskusi tři a půl hodiny a odpověděl na každý projev.
Těšíme se na vaši příští návštěvu.
Tím je tento bod uzavřen.
Písemná prohlášení (článek 142)
písemně. - (RO) Domnívám se, že Francie převzala předsednictví Evropské unie v klíčovém okamžiku, kdy Evropa hledá vhodné odpovědi na množství výzev strategické povahy.
Francie má za úkol zajistit pokračování ratifikačního procesu Lisabonské smlouvy, zaměřit se na oblast energetické politiky a zkonsolidovat bezpečnostní a obrannou politiku Evropské unie.
V těchto prioritách vyjadřuji francouzskému předsednictví svou podporu a doufám, že jejich provádění skončí úspěchem.
Jako členka Výboru pro zahraniční věci a zpravodajka pro záležitosti černomořské spolupráce bych se chtěla zaměřit na jeden důležitý aspekt, který bude prosazován v zahraniční politice Evropské unie.
Vítám francouzskou iniciativu ke konsolidaci Evropské politiky partnerství, ale trvám na tom, že její východní dimenzi by se mělo dostávat stejné pozornosti a úsilí jako dimenzi středomořské.
Tento cíl by se měl vztahovat jak na bilaterální vztahy v kontextu vyjednávání budoucích smluvních vztahů EU, tak na vztahy multilaterální v rámci Černomořské synergie.
A konečně, Francie převezme předsednictví EU v roce mezikulturního dialogu a měla by úspěšně pokračovat v činnosti v této oblasti.
písemně. - (FR) Především bych rád přivítal evropské odhodlání úřadujícího předsedy Rady Nicolase Sarkozyho a jeho vizi týkající se současných výzev stojících před Unií.
Podporuji politické prohlášení, že nové instituce založené na Lisabonské smlouvě jsou nezbytné a bez nich by bylo nezodpovědné plánovat další rozšiřování.
Evropa výsledků musí brát v úvahu očekávání občanů a ukázat, že je řešením, nikoliv problémem.
Podporuji myšlenku na zavedení hraničního mechanismu, který umožní korektní a nepokřivenou hospodářskou soutěž, přičemž bude brát v potaz vliv opatření na ochranu životního prostředí spojených s otázkami energetiky a klimatu.
Priorita pro evropskou přistěhovaleckou politiku je také otázkou lidské, hospodářské a sociální nutnosti.
Rád bych poblahopřál Brice Hortefeuxovi k vynikající práci na evropském paktu o přistěhovalectví.
Ohledně evropské obranné politiky, odvážná stanoviska pana předsedy nám umožní pokročit v této složité otázce, zejména zapojením vojáků z řad všeho obyvatelstva a podporou vzniku evropského zbrojního průmyslu.
Pan předseda se nemýlí ve své podpoře SZP, která je nyní potřeba více než kdy jindy.
Závěrem bych rád zdůraznil potřebu lepšího politického dialogu s ECB, aby se správa evropského hospodářství pohybovala v souladu se současnými globálními potřebami.
písemně. - (IT) Děkuji vám, pane předsedo.
Rád bych panu prezidentu Sarkozymu popřál hodně úspěchů, až do svých rukou vezme osud Rady pro příštích šest měsíců.
Nad budoucností Evropské unie se bohužel stahují mraky: paradoxní hlasování v Irsku (Irsko se stalo "Keltským tygrem”, jak jej známe, díky fondům EU), vládní krize v Rakousku, výroky polského prezidenta, to vše jsou zneklidňující znamení.
Musíme najít sílu a schopnosti k návratu na evropskou cestu, která musí vzbudit nadšení a cit v občanech, kteří stále vnímají EU jako cosi vzdáleného a nesrozumitelného.
Při této příležitosti bych úřadujícímu předsedovi nabídl provokativní myšlenku: Chceme-li přitáhnout občany blíže k EU, musíme vyslat konkrétní signály.
Skutečně skvělé by bylo, kdyby francouzský prezident dokázal zahájit seriózní diskusi o vyřešení otázky dvou sídel Parlamentu: soustřeďme veškerou činnost v Bruselu a zbavme se každoměsíčního přesunu do Štrasburku (tamní sídlo by mohlo být využito pro jiné účely, například jako středisko technologické dokonalosti), tento "výlet" ve skutečnosti představuje obrovské a neopodstatněné plýtvání finančními a energetickými prostředky.
písemně. - (NL) Francouzské předsednictví stanovilo správné priority, například klima, přistěhovalectví a obranu, ale já bych se rád zaměřil na aspekt, kterému je věnováno méně pozornosti, ale který je přesto nanejvýš důležitý pro naše mladé lidi a pro celý sportovní sektor v Evropě.
Francouzské předsednictví ve sportu podporuje pravidlo "šesti a pěti": omezení počtu cizích hráčů.
Jeho cíle jsou dobré: přinutit kluby více investovat do svých programů výchovy mládeže, a tak do určité míry obnovit soutěžní rovnováhu.
Tento Parlament s tímto postojem stoprocentně souhlasí.
Odtud pramení naše podpora pro pravidlo "domácích hráčů", které - ve skromnější míře - sleduje stejný cíl.
Otázkou zůstává, zda je pravidlo šesti a pěti na evropské úrovni uskutečnitelné.
Odporuje volnému pohybu pracovních sil a lze ho uplatnit pouze, pokud by byla učiněna výjimka ze Smlouvy o Evropské unii, od čehož jsme na míle vzdáleni.
Není jisté, zda by Soudní dvůr takový čin vůbec připustil, a to i ve světle toho, že Lisabonská smlouva obsahuje nový článek o sportu.
My v Parlamentu se chceme zapojit do hledání nejlepšího řešení pro dobro evropského fotbalu.
Žádáme prostě solidní řešení, které nevrhne fotbal do zmatku.
Nikdo nepotřebuje další případ Bosman.
písemně. - (PT) Předseda Sarkozy strávil přibližně třetinu svého projevu obranou Lisabonské smlouvy a vyvíjením nátlaku a vydíráním Irska, zapomínaje přitom na to, co samotná pravidla Evropské unie říkají o počátku platnosti nové Smlouvy - potřebu ratifikace všemi členskými státy.
Pokud tedy většina Irů Smlouvu odmítla, pak je mrtvá a břichem vzhůru.
Ratifikace by neměla pokračovat.
Trvat na jejím pokračování je nedemokratické.
Další prioritou je prohloubení imigrační politiky, v níž vyvstává do popředí směrnice o navracení, známá též jako ostudná směrnice, neboť přehlíží základní lidská práva a s ilegálními přistěhovalci jedná jako se zločinci a ne jako s lidmi, kteří uprchli před hladem ve své zemi, hledajíce světlejší budoucnost pro sebe a své blízké.
Oblast sociální politiky byla zcela zanedbána.
Je si vědom odporu proti návrhu na upravení směrnice o pracovní době a proti návrhům schváleným Radou a poslaným do Evropského parlamentu, jež usilují o oslabení pracovních práv a otevírají dveře delšímu průměrnému pracovnímu týdnu v délce až 60 či 65 hodin, deregulaci zaměstnanosti a nižším mzdám.
písemně. - (PL) Rád bych vyjádřil naději, že šest měsíců francouzského předsednictví se ponese ve znamení plodné, efektivní práce pro dobro všech občanů sjednocené Evropy.
Na tomto místě bych rád zdůraznil, jaký značný význam má zemědělství pro Evropské společenství.
Například v Polsku pracovalo v roce 2005 v zemědělství 17 % zaměstnaných lidí.
Zemědělská otázka má pro členské státy nepřímý význam - zde mám především na mysli problém zabezpečení dostatku potravin v kontextu zvyšujících se cen potravin na světových trzích.
Doufám, že francouzské předsednictví přinese řešení v několika sporných otázkách spojených s evropským zemědělským modelem.
Evropa nemá dostatečně příznivé klima ani zemědělské podmínky, aby mohla úplně zrušit podporu svých zemědělců.
Náklady na výrobu masa, mléka nebo obilovin budou vždy vyšší na našem kontinentu než v Jižní Americe, Spojených státech nebo Austrálii.
Mějme přitom na paměti, že i tyto země své zemědělce podporují.
Podle mého názoru vytvářejí vyšší ceny zemědělských produktů příležitost pro rozvoj evropského zemědělství.
Je zde ovšem nebezpečí, že vyšší příjem bude zadržen zprostředkovatelskými agenturami; jinými slovy, nárůst cen potravin způsobuje nepřiměřený nárůst nákladů metody zemědělské produkce.
Výsledkem je, že přebytečný příjem je absorbován zprostředkujícími agenturami.
Zemědělství zůstává důležitou oblastí hospodářství.
Změnily se podmínky, za nichž v současnosti funguje, ale hlavní priority - zajistit důstojný příjem pro zemědělce a dostatek potravin - zůstaly stejné.
písemně. - (PT) Poté, co Sarkozy balamutil lidi prohlášením, že bude respektovat vůli lidu vyjádřenou v referendu konaném v roce 2005 - které odmítlo "Evropskou ústavu" - zatímco současně pokračoval v prosazování "minismlouvy", která v podstatě znovu ohřívala obsah odmítnuté Smlouvy, předkládaje ho v jiné formě a vyhýbaje se dalšímu referendu, tak se nyní nachází u kormidla procesu zahájeného Angelou Merkelovou, procesu, který se opět snaží uvalit na Evropu federalistickou, neoliberální, militaristickou Smlouvu, která už byla třikrát odmítnuta.
Při prohlubující se krizi kapitalismu, velké podniky a významné mocnosti Evropské unie, zejména Francie a Německo, ukazují "východisko" postupem za použití federalistických, neoliberálních a militaristických politik a tohoto návrhu Smouvy, čímž chtějí konsolidovat základy "superstátu" za účelem posílení mechanismů imperialistické intervence v těsné spolupráci s USA a NATO.
Za tímto účelem se kupí tlaky a vydírání (rozšiřování, dvojrychlostní Evropa atd.).
Hluchá, němá a slepá k vůli irského lidu vyjádřené v referendu, Evropská unie už kuje pikle k uspořádání dalšího irského referenda v roce 2009, ještě před volbami do Evropského parlamentu.
Jedním z nejdůležitějších úkolů francouzského předsednictví bude koordinace závazků členských států v oblasti změny klimatu.
Je velmi důležité, abychom snížili emise skleníkových plynů na úrovni Unie.
Toho lze dosáhnout, pokud budeme brát Kjótský protokol vážně a trvale, významně snižovat emise v porovnání s úrovní v základním roce 1990, v souladu s jeho ustanoveními.
Bylo by skutečně do nebe volající, pokud by členské státy, které v období 1990 až 2005 své emise nesnížily, ale naopak zvýšily, byly Evropskou unií odměněny a nadále využívaly své výhody, která je v rozporu s Kjótským protokolem.
Bylo by ještě nestoudnější, pokud by členské státy, které berou Kjótský protokol vážně a emise poctivě snižují - včetně Maďarska - měly být potrestány dalšími restrikcemi.
Doufám, že francouzské předsednictví nikdy nepřijme takové zesměšnění Kjótského protokolu a diskriminaci vůči novým členským státům včetně mé vlasti.
písemně. - (PL) Rád bych francouzskému prezidentovi poděkoval za řeč, v níž zazněla řada základních problémů Evropské unie.
Je pravda, že musíme zvažovat, jak Evropu vyvést z krize.
Útěchou není, že v podstatě celý svět se nachází v situaci, která se blíží krizi.
To s sebou přináší významný hospodářský a sociální rozměr.
Hovořím o hrozbě hladomoru v mnoha oblastech světa kvůli rostoucím cenám potravin, o zabezpečení energie a o situaci životního prostředí.
Světový finanční systém je čím dál nestabilnější.
Proč zdůrazňuji tyto otázky?
Protože si nemůžeme hrát na svatoušky.
Téměř 500 milionů občanů Evropské unie v současnosti představuje méně než 8 % světové populace a do čtyřiceti let se tento poměr sníží sotva na práh volitelnosti - 5 %.
Náš evropský pohled proto nesmí přehlížet hodnoty vyššího řádu spojené se zachováním euro-atlantické civilizace.
Tato otázka má též etický rozměr.
V každé zemi EU se tedy musíme pečlivě starat o rodinu, která je na jedné straně malinkým společenstvím, ale na druhé straně i základním kamenem celého Evropského společenství.
Toto bychom neměli ztrácet ze zřetele. Pokud se tak stane, ztratíme kontakt s podstatou, jako se to děje nyní, když zneužíváme slovo manželství pro svazky, které manželstvím nejsou.
Je pravda, že potřebuje nové právní rámce, ale ty musí být pro lidi srozumitelné.
Jsou to evropští občané, kdo jsou původci kroků podniknutých Parlamentem, Radou a Komisí.
My pouze konáme službu.
A právě v tomto světle je třeba nahlížet na případ Irska.
písemně. - (PL) Jak se všeobecně očekávalo, jednou z priorit francouzského předsednictví se stala otázka ratifikace Lisabonské smlouvy.
Co však většina pozorovatelů neočekávala je, že ústřední postavou na počátku francouzského předsednictví je Polsko, či přesněji řečeno ani ne tak Polsko, jako polský prezident Lech Kaczyński.
Nechápu argumenty, jež polský prezident použil při odmítnutí podepsání ratifikačních dokumentů Lisabonské smlouvy.
Smlouva byla schválena Sejmem i Senátem.
Nestalo se nic, co by mělo oddálit připojení prezidentova podpisu.
Nedošlo například k napadnutí Smlouvy u Ústavního soudu.
Vypadá to jako nerespektování parlamentu a porušení dohody s předsedou vlády Donaldem Tuskem.
Souhlasím s úřadujícím předsedou, že se ve své podstatě nejedná o problém politický, ale etický.
Polsko o Smlouvě jednalo, podepsalo ji a podle mezinárodního práva má povinnost podstoupit ratifikační proces.
Skutečně doufám, že se situace ohledně ratifikace Smlouvy brzy změní a že na konci francouzského předsednictví uvidíme výrazně lepší přístup než v současnosti.
písemně. - (FI) Pane předsedo, já plně respektuji jasné přání úřadujícího předsedy Rady Nicolase Sarkozyho zaujmout ambiciózní postoj ohledně balíčku opatření v oblasti energetiky a změny klimatu a během francouzského předsednictví dosáhnout úmluvy v této oblasti.
Doufám, že to především znamená, že výzvy spojené se změnou klimatu jsou konečně ve středu politického zájmu.
Ráda bych však panu úřadujícímu předsedovi Rady připomněla závažnost tohoto úkolu - obchodování s emisemi je významný tržní nástroj a dotýká se tolika lidí, že si nemůžeme dovolit stanovit takový politický harmonogram, který probíhá na úkor ochrany životního prostředí a udržitelného rozvoje.
Jinak by francouzské předsednictví mohlo skončit blamáží, na což by jistě nemohlo být hrdé.
Minulý měsíc jsem pořádala seminář, na němž organizace pro ochranu životního prostředí, výzkumné ústavy a organizace dotčené obchodováním s emisemi mohly vyjádřit svůj názor na hospodářský dopad tohoto obchodování.
Dostalo se mi jasného sdělení: návrh Komise způsobí mnohem vyšší nárůst nákladů bez srovnatelných přínosů pro životní prostředí.
Hovořím tu o znepokojivé McKinseyově analýze tohoto problému.
Obchodování s emisemi se musí zlepšit.
Situace je vážná.
Evropský průmysl, který se potýká se svými vlastními problémy, nebudeme moci použít jako pokusné králíky, pokud celý systém bude fungovat ledabyle.
Je lepší nedosáhnout úspěchu, než dosáhnout neúspěchu.
Jsem přesvědčena, že jsme schopni dosáhnout dobrých výsledků včas, ale je zapotřebí důležitých úprav.
K omezení emisí uhlíku nedojde na základě zbožných přání a slibů, pokud se nestanou součástí samotné směrnice.
Měli bychom pevně stát za snížením závazků, ale postup je do značné míry otevřen diskusi.
V Parlamentu jsme se postavili proti způsobu, jímž Komise přistupovala ke zvažovaným alternativám.
Ráda bych, abyste se se situací seznámil, pane úřadující předsedo.
písemně. - (RO) Pane prezidente, předložil jste velmi ambiciózní program, jenž doufám bude úspěšně naplněn.
Pakt o přistěhovalectví je nezbytnou prioritou pro úsilí o snížení ilegálního přistěhovalectví a vytvoření společné politiky pro legální imigraci.
Rád bych však zdůraznil jeden aspekt, který byste měl vzít v úvahu, než přikročíte k plánovaným činům: pakt by měl zahrnovat několik kroků beroucích v potaz omezení na evropském trhu práce, která se týkají pracovníků z určitých nových členských států.
Není normální, aby ekonomická migrace z třetích zemí překonávala volný pohyb mezi zeměmi uvnitř Evropské unie.
Některé členské země mají dočasná opatření omezující přístup na trh práce pro pracovníky z EU.
Jakmile dojde k uplatňování politiky o legální imigraci, existuje riziko, že občané Evropské unie budou znevýhodněni v porovnání s občany třetích zemí.
V tomto ohledu bych rád blahopřál Francii, která 1. července učinila první krok tímto směrem a otevřela svůj trh práce pro občany zemí, jež přistoupily v roce 2004.
Doufám, že se Rumunsku a Bulharsku co nejdříve dostane stejného jednání a vyzývám ostatní členské státy, aby následovaly francouzského příkladu.
písemně. - Francie na sebe vzala úkol po šest měsíců vést Evropu ve složité situaci, jež vznikla po irském odmítnutí Lisabonské smlouvy.
Program francouzského předsednictví EU je ambiciózní, ale měl by si též být vědom očekávání obyvatel.
Nejnovější průzkum Eurobarometru ukázal, že pouhých 52 % občanů EU se domnívá, že členství v EU jejich zemi prospívá.
Je zapotřebí nalézt způsob, jak evropským občanům ukázat, že z hospodářského a politického hlediska jsou společné zájmy mnohem důležitější než věci, které nás rozdělují.
Prioritou francouzského předsednictví je pochopitelně hledání způsobu, jak absorbovat irský kaz, zatímco evropský proces musí pokračovat s tím, že Niceská smlouva neumožňuje rozšiřování.
V souvislosti s druhou prioritou francouzského předsednictví EU - společnou zemědělskou politikou a její přípravou na budoucí výzvy - by mělo být zmíněno, že udržování režimu jednotné platby se na Rumunsko vztahuje od roku 2013.
Jako příjemce prostředků SZP Rumunsko v tomto roce obdrží 735 milionů EUR přímé pomoci pro rumunské zemědělce.
písemně. - (FR) Omezím se na dvě poznámky:
Je naprosto nemožné žádat o azyl ve 27 zemích.
Máme dublinské nařízení II, které upravuje otázku zodpovědnosti hostitelských zemí.
Mezi členskými státy však existují rozdíly ohledně uznávání mezinárodní ochrany, a to představuje skutečný problém.
Moje druhá poznámka se týká základního problému humanity v tomto světě.
Jak můžeme všichni žít spolu v globalizovaném světě?
Musíme se vypořádat se skrytými příčinami, které vyhánějí zoufalé lidi z jejich zemí, a podle mého názoru evropský pakt o přistěhovalectví nedosahuje správné rovnováhy mezi potíráním obchodníků s lidmi, podporou legální imigrace a vytvářením ambiciózních plánů rozvojové spolupráce.
Letos má Evropská unie příležitost pohlédnout do zrcadla a zjistit, zda rozhodnutí, jež jsme učinili loni, přinesla ovoce.
V minulém roce jsme byli svědky spuštění našeho akčního plánu pro životní prostředí a energetiku, který má snížit emise skleníkových plynů a bojovat proti globálnímu oteplování.
Diskutovali jsme o společné evropské přistěhovalecké politice a nedávno jsme vyslechli svědectví o obrovském nárůstu nelegálního přistěhovalectví.
Vypořádávali jsme se též s otázkami obrany: společné evropské síly prováděly vojenské operace v okolním světě a od roku 2004 jsme vytvořili bojová uskupení EU a jednotky rychlé reakce.
Nové předsednictví v osobě prezidenta Nicolase Sarkozyho přineslo svěží vítr a příslib pro evropskou politiku, dalo nám myšlenku minismlouvy a zaujalo nový postoj vůči novým členským státům.
Existuje pro to řada příkladů.
Díky svému elánu a iniciativě bude dozajista schopen zahájit nebo urychlit řadu náročných projektů
Ráda bych proto zdůraznila, že předsednická země neřídí evropské záležitosti nezávisle, přestože má právo navrhovat určité body pro pořad jednání.
Skutečnost, že předsednictví není zodpovědné za rozhodnutí přijatá Evropskou radou, má zásadní význam, kterého by si předsednická země měla být vědoma, a nečinit z předsednictví mejdan ověnčený prázdnými sliby.
Především doufám, že francouzské předsednictví dokáže Evropanům vdechnout naději v určité projekty.
písemně. - Pane úřadující předsedo Rady, na posledním evropském summitu v Bruselu se hovořilo o Unii pro Středomoří - významné iniciativě pro celou středomořskou oblast a jedné z priorit francouzského předsednictví.
Já však skutečně doufám, že až bude toto předsednictví zdůrazňovat Středomořskou unii, nedojde k zanedbávání oblasti Baltského moře a strategie pro Baltské moře.
To, obklopené od roku 2004 osmi členskými státy, se stalo v podstatě jezerem Evropské unie.
Strategie pro Baltské moře zahrnuje oblasti životního prostředí, hospodářství, kultury a vzdělávání a obrany, čímž poskytuje plán udržitelného rozvoje pro tuto oblast.
Velmi by mne potěšilo, kdyby francouzské předsednictví věnovalo čas otázkám spojeným s oblastí Baltského moře a kdyby prioritizace středomořské oblasti neznamenala vystrčení Pobaltí na mráz.
Vzhledem k blížícímu se předsednictví Švédska by bylo rozumné začít se zabývat strategií pro Baltské moře už nyní, aby byla zajištěna větší návaznost jednotlivých předsednictví.
písemně. - (RO) V nadcházejících šesti měsících bude na francouzském předsednictví ležet obrovská zodpovědnost za budoucnost Evropské unie.
Unie potřebuje Lisabonskou smlouvu.
Současný institucionální rámec, vyžadující jednomyslné schválení určitých rozhodnutí, je těžkopádný.
Lisabonská smlouva navíc zvyšuje stupeň demokratizace, zvětšuje pravomoci vnitrostátních parlamentů a ve většině oblastí zavádí postup spolurozhodování.
Francouzské předsednictví by mělo též podporovat společnou zemědělskou politiku, která by umožnila evropským zemědělcům vyšší produkci.
Společně s ostatními členskými státy by francouzské předsednictví mělo najít cestu ze slepé uličky, v níž se Evropská unie ocitla po irském referendu.
Francouzské předsednictví oznámilo své priority pro příští období: změna klimatu, přistěhovalectví, společná zemědělská politika, obrana a bezpečnost Unie.
Na podzim příštího roku se Unie v Kodani bude účastnit závěrečného jednání o mezinárodní dohodě po Kjótu.
Unie by měla jít příkladem v boji proti změnám klimatu a z tohoto důvodu by jedním z hlavních cílů francouzského předsednictví mělo být přijetí balíčku opatření v oblasti energetiky a klimatických změn.
písemně. - Nikdo nedokáže vysvětlit příčiny výsledku irského referenda.
Norma se stane zákonem na základě všeobecného souhlasu lidí.
Jeho smysl by měl být v souladu s přesvědčením o jednotě všech.
Váš krajan, myslitel odpočívající v Pantheonu, Rousseau napsal, že jakýkoli zákon, který nebyl osobně schválen lidem je neplatný a není žádným zákonem.
Právě proto by lidé měli kontrolovat vlády, u nichž je nebezpečí, že si uzurpují jejich práva.
Ale jak mají lidé vykonávat kontrolu prostřednictvím nástroje, kterému nerozumí, jehož struktura je komplikovaná a nejasná, jako tomu bylo u nedávné smlouvy?
Nepochybuji, že chcete působit - abych parafrázoval Dominique de Villepina - v tomto "chrámu" Evropského parlamentu - jako "strážce ideálu a strážce svědomí."
Počítám však, že se budete více zajímat o poskytování informací o platformách společné realizace evropských zájmů pro veřejný názor, což na oplátku snad přiměje média, aby se nezabývala vaším soukromým životem a zaměřila se na váš život politický.
(Zasedání bylo přerušeno ve 13:40 a pokračovalo v 15:00.)
1.
Statistika Společenství týkající se zahraničního obchodu se třetími zeměmi a zrušení nařízení Rady (
Termíny příštích zasedání: viz zápis
Sdělení společných postojů Rady: viz zápis
Složení Parlamentu: viz zápis
Předložení dokumentů: viz zápis
Pokračování zasedání
Prohlašuji zasedání Evropského parlamentu přerušené ve čtvrtek 4. prosince 2008 za obnovené.
Hlasování
Další bod se týká doby vymezené pro hlasování.
(pro výsledky a další podrobnosti hlasování: viz zápis )
Situace na Blízkém východě/Gaza (rozprava)
Dalším bodem jsou prohlášení Rady a Komise k situaci na Blízkém východě a v pásmu Gazy.
Je mi zvláštním potěšením, že zde mohu přivítat úřadujícího předsedu Rady, českého ministra zahraničních věcí pana Karla Schwarzenberga, který musí ještě dnes odcestovat do Jižní Afriky.
Předcházející předsednictví zařídila, aby jejich ministra zahraničních věcí nahradil zástupce, a tak zvlášť oceňujeme Vaši přítomnost zde, pane Schwarzenbergu.
Přeji vám velice vřelé přijetí!
Samozřejmě nás také velmi těší, že je tu s námi příslušná komisařka paní Benita Ferrerová-Waldnerová - jako ostatně téměř vždy.
Jak víte, paní komisařka je také velmi dobře informovaná o problémech v souvislosti s konfliktem na Blízkém východě, a stejně jako pan Schwarzenberg tento region navštívila.
Přeji Vám rovněž vřelé přijetí, paní komisařko.
úřadující předseda Rady. - Pane předsedající, velice děkuji za možnost promluvit v této příhodně načasované rozpravě, která se týká dramatické situace na Blízkém východě.
Od 27. prosince, kdy Izrael zahájil vojenskou operaci v pásmu Gazy, jsme svědky prudce se zhoršující situace na všech úrovních.
Humanitární následky této vojenské operace jsou pro obyvatele Gazy dramatické.
Od jejího počátku zahynulo více než 900 Palestinců, z toho asi 30 % žen a dětí.
Jsme hluboce znepokojeni ztrátami na životech civilistů a toto téma je opakovaně uváděno ve stanoviscích českého předsednictví.
Evropská unie odsuzuje přetrvávající boje, které vedou k tak vysokému počtu obětí mezi civilním obyvatelstvem, a rodinám obětí vyjadřujeme upřímnou soustrast.
Zejména jsme znepokojeni takovými událostmi, jako útok na školu OSN ve městě Džebalíja a ostřelování humanitárních konvojů, při kterém zahynuli humanitární pracovníci.
Podle Úřadu OSN pro koordinaci humanitárních záležitostí bylo zraněno více než 4 200 Palestinců.
Úřad odhaduje, že od zahájení vojenské akce bylo donuceno opustit své domovy asi 28 000 lidí.
Mnoho z nich hledá útočiště v provizorních přístřeších, ostatní se uchylují k příbuzným.
Největší potřeba humanitární pomoci souvisí s velkým množstvím raněných a s přetíženými zdravotnickými službami. Lidé, kteří museli opustit své domovy, a dále hostitelské rodiny, potřebují konkrétní pomoc, jako jsou potraviny, stany, voda a ostatní prostředky.
Vzhledem k rozsáhlému poškození vodovodní infrastruktury, kterou je potřeba co nejrychleji opravit, nemají obyvatelé Gazy téměř vůbec přístup k nezávadné vodě.
Dodávky pitné vody jsou proto naprostou nezbytností.
Všechny skupiny obyvatel také trpí obrovským nedostatkem potravin.
Pracovníkům zahraničních neziskových organizací nebyl od 4. listopadu minulého roku umožněn vstup do Gazy, takže nemohou řádně zajišťovat a monitorovat dodávky humanitární pomoci.
Od zahájení vojenských operací se rovněž snížil počet nákladních aut vstupujících do Gazy.
V současné době je denní průměr 55 nákladních aut, což je žalostně málo v porovnání s potřebou alespoň 300 nákladních aut denně, aby byly pokryty potřeby 80 % obyvatelstva, jež se stalo na pomoci závislé.
Evropská unie tyto tragické události od počátku podrobně sleduje.
Tři dny po zahájení vojenských operací se ministři zahraničí setkali na mimořádném zasedání v Paříži, aby situaci projednali.
Shodli se na potřebě okamžitého a trvalého příměří a okamžitého zahájení humanitární akce v rámci posílení mírového procesu.
Cílem vrcholné schůzky bylo především pomoci ukončit násilí a zmírnit humanitární krizi.
Uskutečnila se diplomatická mise na Blízký východ, kterou vedli zástupci předsednictví.
Ve dnech 4.-6. ledna navštívila tuto oblast ministerská trojka EU. V rámci této návštěvy proběhla jednání v Egyptě, Izraeli, Jordánsku a také jednání s Palestinskou správou.
Vysoký představitel pro společnou zahraniční a bezpečnostní politiku navštívil také Sýrii, Libanon a Turecko.
Řešení krize začíná nabývat zřetelnějších obrysů.
V prvé řadě je potřeba bezpodmínečně zastavit raketové útoky ze strany Hamásu na Izrael a ukončit vojenskou akci Izraele, aby bylo možné soustavně dodávat humanitární pomoc, obnovit veřejné služby a naléhavě potřebnou lékařskou péči.
Šestiměsíční příměří, které vypršelo 19. prosince, nebylo zdaleka dokonalé.
Izrael byl sužován pravidelnými raketovými útoky a informacemi, že jeho nepřítel rozšiřuje svou palebnou sílu.
Gaza přestála skutečně ničivou hospodářskou blokádu, která zcela podkopala její ekonomický rozvoj.
Abychom dosáhli udržitelného příměří, musíme hledat rozumný kompromis, který přinese úplné zastavení raketových útoků a znovuotevření hraničních přechodů.
Řešení, které bude životaschopné, musí zahrnovat také otázku přeshraničních tunelů, zejména podél koridoru Philadelphi, s cílem zabránit pašování zbraní.
Toto řešení musí vést také k systematickému a řízenému otevření všech hraničních přechodů, aby se mohla Gaza hospodářsky rozvíjet.
Domníváme se, že by mohlo pomoci ustanovení mezinárodních misí, které by sledovaly nastolení příměří a zastávaly roli prostředníků mezi oběma stranami.
Evropská unie je v tomto směru připravena vyslat své pozorovatele zpět na hraniční přechod Rafáh a rozšířit mandát evropské hraniční mise co do rozsahu i obsahu.
Oceňujeme, že Izrael souhlasil s denním obdobím klidu, aby tak umožnil dodávky potravin, paliva a léků, kterých je v Gaze zoufalý nedostatek.
Avšak pouze úplné a okamžité zastavení palby by umožnilo dopravu a distribuci velkého množství humanitární pomoci, kterou Gaza tak naléhavě potřebuje, a obnovení základních služeb.
Izrael musí umožnit plynulý a bezpečný přísun humanitární pomoci a dalších nezbytných dodávek, jako jsou potraviny, léky a palivo, palestinskému civilnímu obyvatelstvu v pásmu Gazy, a dále bezpečný pohyb civilních osob a humanitárních pracovníků oběma směry přes hranice pásma Gazy.
Ale ani trvalé a komplexní řešení situace v Gaze nebude k nastolení míru v oblasti stačit.
Je potřeba, abychom řešili rozsáhlejší a složitější problémy.
Potřebujeme novou a souhrnnou strategii, která se zaměří na vnitřní politickou situaci v Palestině, a dále je nutné obnovit mírové rozhovory, které byly v důsledku krize v pásmu Gazy pozastaveny.
Více než kdy jindy Palestina potřebuje usmíření a vládu, která bude reprezentovat zájmy palestinského lidu.
Podporujeme proto Egypt v jeho roli zprostředkovatele, kterou přijal v souladu s rezolucemi Arabské ligy ze dne 26. listopadu 2008.
Jak bylo zdůrazněno v závěrech Rady pro všeobecné záležitosti a vnější vztahy v prosinci 2008, Evropská unie je připravena podpořit jakoukoli stabilní palestinskou vládu, která bude prosazovat politiky a opatření reflektující zásady Kvartetu.
Evropská unie vyzdvihuje potřebu dosáhnout spravedlivého, trvalého a celkového míru na Blízkém východě a požaduje obnovu palestinsko-izraelských jednání a vyřešení všech otevřených záležitostí v izraelsko-palestinském konfliktu, včetně všech stěžejních otázek.
Trvalé a komplexní řešení bude v konečném důsledku záviset na tom, jaký bude skutečný průběh mírového procesu na Blízkém východě.
Bude potřeba, aby zúčastněné strany okamžitě vyvinuly maximální úsilí s cílem dosáhnout celkového míru, a to na základě představy regionu, kde spolu dva demokratické státy - Izrael a Palestina - žijí bok po boku v míru a s bezpečnými a vzájemně uznanými hranicemi
Násilí, které nyní na Blízkém východě propuklo, by mohlo nejen oddálit vyhlídky na mírové ujednání konfliktu mezi Izraelem a Palestinou.
Nelze přehlížet ani politickou škodu, kterou vojenská akce působí, a to jak ve smyslu polarizace a radikalizace regionu, tak i ve smyslu dalšího zpochybnění umírněných sil.
Oblast, která již příliš dlouho zažívá utrpení, se stane bezpečnou jedině tehdy, bude-li existovat životaschopný palestinský stát.
A je to zejména v zájmu Izraele a jeho sousedů.
Je proto potřeba přijmout okamžitá opatření s cílem zvrátit škody způsobené válečným konfliktem a obnovit tak možnost dosažení spravedlivého výsledku na základě jednání.
(Potlesk)
členka Komise. - Pane předsedo, myslím si, že my všichni jsme věřili v lepší začátek roku 2009.
Bohužel čelíme děsivému a hrůznému konfliktu v Gaze, který trvá již třetí týden.
Zavdává to příčinu k obrovským obavám.
Jednali jsme o tom včera na schůzce s Výborem pro zahraniční věci, Výborem pro rozvoj a s poslanci Evropského parlamentu, kteří tento víkend navštívili Gazu.
Úřadující předseda Rady se již zmínil o hrozivém počtu mrtvých a raněných, kterých každým dnem přibývá.
Neustále narůstá počet svědectví o obětech, které utrpěly popáleniny nejvyššího stupně, a podpůrné agentury hlásí, že obyvatelstvo trpí akutním nedostatkem potravin, paliva a léků, nemluvě o zničených domech a infrastruktuře.
Také Izrael však zaznamenává ztráty a na jeho území Hamás vypaluje stovky raket, jejichž cílem jsou izraelští civilisté.
Bohužel válka vždy přináší nesmírné utrpení lidí a tato válka není výjimkou.
Proto pomineme-li její nesmírně zničující důsledky, značně oddaluje vyhlídky na mír, podkopává Arabskou mírovou iniciativu a potenciálně by mohla mít velice negativní dopad na stabilitu celého regionu.
Chtěla bych v rychlosti nastínit diplomatickou činnost, kterou společně vyvíjíme s cílem ukončit konflikt, a poté abych se zmínila o střednědobých a dlouhodobých výzvách.
Činnost jsme začali vyvíjet ode dne jedna, což bylo, myslím, důležité.
Víme, že na Blízkém východě nejsme hlavním hráčem, ale byli jsme a stále jsme hráčem důležitým.
V reakci na vypuknutí krize se proto v Paříži 30. prosince 2008 uskutečnila mimořádná schůzka ministrů zahraničí EU, která byla velice důležitá při vypracování návrhů - Pařížská deklarace - na ukončení tohoto konfliktu, které poté naše delegace využila i při návštěvě Blízkého východu.
Jsou zde tři věci.
V první řadě Pařížská deklarace vyzvala k okamžitému humanitárnímu příměří, zahrnujícímu jak bezpodmínečné zastavení raketových útoků na Izrael ze strany Hamásu, tak ukončení izraelské vojenské operace.
Požadovali jsme, aby současně s příměřím došlo k trvalému a normálnímu otevření všech hraničních přechodů, jak stanoví dohoda o pohybu a přístupu z roku 2005.
Vyjádřili jsme ochotu znovu vyslat misi EU pro pomoc na hranicích na hraniční přechod Rafáh za účelem jeho znovuotevření a také jsme dali najevo, že jsme ochotni prověřit možnost rozšíření pomoci na další hraniční přechody, pokud budou splněny naše bezpečnostní požadavky.
Za druhé jsme zdůraznili naléhavé humanitární potřeby, které je nutno zajistit.
Zde jsme naléhavě žádali okamžité otevření hraničních přechodů, aby do pásma Gazy bylo možno dopravit nejnutnější lékařskou pomoc, palivo a potraviny a byl umožněn přístup humanitárním pracovníkům a evakuace raněných.
Za třetí, zopakovali jsme své stanovisko, že pro izraelsko-palestinský konflikt neexistuje vojenské řešení, že cestou vpřed je mírový proces a že je nutno zvýšit úsilí, jakmile dosáhneme trvalého klidu zbraní.
Jak jste slyšeli, naše mise se uskutečnila souběžně s návštěvou prezidenta Sarkozyho, který plánoval návštěvu Sýrie a Libanonu a poté se rozhodl zavítat do Egypta a Izraele, aby posílil toto úsilí, stále na základě naší deklarace ze 30. prosince 2008.
Francie v současné době předsedá Radě bezpečnosti, a byla to tedy důležitá iniciativa.
Postupovali jsme v úzké koordinaci, včetně společné schůzky v Ramalláhu, kde prezident Sarkozy nastínil plán příměří, pro který jsme my - trojka - do určité míry připravili cestu prostřednictvím jednání s klíčovými zúčastněnými stranami, zejména s Egyptem a Jeruzalémem.
Tato úsilí se vzájemně násobila a vyslala silný jednotný signál z Evropské unie, a trojka nejenže předala toto institucionální stanovisko Evropské unie, ale zároveň manifestovala naši přítomnost.
Podle mého názoru bylo důležité, že prezident Sarkozy navštívil také Sýrii a potom ho pan Solana doprovázel v Sýrii a Libanonu a také že vedl konzultace s Tureckem.
Myslím si, že toto všechno bylo nutné.
Zvláště jsem upozornila na humanitární situaci, jak již bylo řečeno, a vyzvala jsem především k otevření hraničních přechodů a také k zajištění alespoň několikahodinového příměří, které umožní mezinárodním organizacím provádět svou činnost.
Izrael některé z těchto bodů přijal a při jednání s izraelskou vládou jsem zajistila také umístění pracovníka ECHO v areálu izraelských obranných sil, stejně jako tomu bylo ve válce v Libanonu, a to bylo mocným nástrojem pro lepší koordinaci.
Chtěla bych také využít této příležitosti a vyjádřit své poděkování všem statečným kolegům, kteří dosud pracují v Gaze, lidem z UNWRA a ICRC, s nimiž spolupracujeme a kteří dostávají velkou část našich finančních prostředků, ale i řadě dalších.
(Potlesk)
Chtěla bych také vyjádřit upřímnou soustrast rodinám těch pracovníků, kteří se stali oběťmi této tragické epizody.
Komise vyčleňuje značný objem prostředků do fondů na okamžitou humanitární pomoc a jsme připraveni dělat v budoucnu ještě více.
Čeho bylo prostřednictvím těchto jednání dosaženo?
Jak řekl pan úřadující předseda, jednání obsahovala zásadní prvky pro nejnovější rezoluci Rady bezpečnosti, která pak za několik dní po jednání byla přijata, přičemž Američané se zdrželi hlasování.
Okamžité příměří, egyptské záruky na zastavení pašování tunely, otevření hraničních přechodů pro humanitární pomoc, včetně nasazení jednotky - případně s mezinárodní účastí a/nebo s účastí bezpečnostních sil palestinské samosprávy - kontrolující 15 km dlouhý Filadelfský koridor mezi Gazou a Egyptem.
Víme, že palestinská samospráva tento návrh přijala a Izrael a Hamás jej nyní podrobně zkoumají.
Považujeme za důležité, že velice brzy už něco funguje.
Podle mých nejnovějších informací všichni na tom velice intenzivně pracují a možná za několik dní se takového příměří opravdu dočkáme.
Věřím, že tomu tak bude.
Ze střednědobého hlediska Izrael i Hamás bohužel původně tuto rezoluci Rady bezpečnosti odmítly, ale vzhledem k těmto každodenním kontaktům věřím, že již brzy může být dosaženo dohody.
Důležité je, abychom řekli a uznali, že v přímém styku s Hamásem hraje vedoucí úlohu Egypt a také že v tomto směru měla velký význam návštěva prezidenta Sarkozyho v Sýrii a rovněž snahy Turecka.
Vím také, že koncem tohoto týdne by se mohla konat vrcholná schůzka arabských zemí v Kataru.
Máme v úmyslu, jak tato intenzivní diplomatická činnost ukazuje, podpořit všechny významné aktéry, kteří mají na Hamás nějaký vliv, aby pomohli dosáhnout udržitelného řešení, jak stanoví usnesení 1860 Rady bezpečnosti OSN.
Jakmile bude tohoto příměří dosaženo, budeme se muset zamýšlet, pravděpodobně formou konference, jak formulovat konkrétnější opatření, která ulehčí humanitární situaci palestinského obyvatelstva v Gaze.
Musíme však dát jasně najevo, že cokoli děláme, nesmí přispívat k nekonečnému koloběhu ničení a obnovy, aniž by bylo dosaženo míru.
Za vhodných okolností bych za vámi mohla přijít znovu a snažit se získat vaši pomoc, abyste se smysluplným způsobem podíleli na konstruktivním úsilí, jak jsem to dělala v minulosti.
Víte, že generální tajemník Ban Ki-moon cestuje po regionu a doufejme, že i on přispěje k tomuto konečnému úspěchu, který je naprosto nezbytný pro dosažení trvalého příměří.
Musíme říci, že z dlouhodobého hlediska současná ofenziva přispívá k oslabení důvěry mezi Palestinci a Izraelci.
Vojenské operace nikdy nemohou přinést trvalý mír; toho může dosáhnout pouze vyjednaná politická dohoda.
Měl by být proto obnoven dialog mezi Izraelci a Palestinci a mezi Palestinci navzájem.
Po zastavení nepřátelských akcí bude, myslím, důležité, aby byly obnoveny rozhovory s cílem co nejdříve dosáhnout úplného míru.
Tady musíme spolupracovat s novou americkou vládou, aby mohla od začátku podporovat dvoustranná jednání.
V tomto směru vítám závazky Hillary Clintonové navržené na post ministryně zahraničí, které zazněly včera na jejím slyšení v Senátu.
Budeme trvat na tom, aby strany jednaly o podstatě, nejen o procesu, a aby proces z Annapolisu byl úspěšně zakončen.
Tato krize ukazuje, že potřeba úspěšného závěru je naléhavější než jindy.
Ústřední otázkou bude také otázka palestinského usmíření.
Není pravděpodobné, že touto operací bude Hamás zničen.
Možná z toho vyjde vojensky oslaben, ale politicky posílen.
Stanovisko Hamásu, že funkční období prezidenta Abbáse skončí 9. ledna, je další otázkou, která úzce souvisí s reformou Organizace pro osvobození Palestiny a Fatáhu.
Aby bylo dosaženo trvalého míru, je jasné, že silná palestinská samospráva musí hovořit za všechny Palestince a musí být zavázána k řešení založenému na existenci dvou států mírovými prostředky.
Konflikt v Gaze bohužel může mít i negativní dopady z hlediska regionální podpory mírového procesu.
Obraz Izraele u několika arabských promírových režimů se utrpěl přílišným utrpením civilních obyvatel v Gaze.
Izraelští vůdci a izraelské obyvatelstvo by si měli nyní uvědomit, jak zhoubně toto působí na jejich touhu jako národa žít v míru.
Jsme jejich přátelé a musíme jim říci, že o toto nám jde.
Izrael si proto nemůže dovolit ztrácet čas ve svém úsilí o dosažení míru.
Toto je můj první krátký, nebo nepříliš krátký rozbor a budeme se muset snažit pracovat na dosažení tohoto trvalého příměří, abychom poté mohli pokračovat dále a zahájit mírová jednání s novou americkou vládou.
Pane předsedo, po 17 dnech bojů je situace v Gaze tragická.
Nejhorší na tom jsou ztráty lidských životů včetně nevinných civilistů a dětí, neboť ty jsou nevratné.
Vidíme však také ničení, chaos, nenávist a pomstu; palestinská věc je rozdělená, radikálové posílili na úkor umírněných a mírový proces byl zcela ochromen.
Jak zdůraznil úřadující předseda, i když ve válce vyhrajeme všechny bitvy, přesto můžeme ztratit bitvu nejdůležitější, a tou je bitva o mír.
Pane předsedo, spíše než se pokoušet určit, kdo je za co odpovědný nebo obviňovat jednu či druhou stranu, případně obě, je třeba udělat to nejdůležitější - jak právě řekla paní komisařka - nastolit okamžité příměří, tak jak to požaduje rezoluce OSN číslo 1860.
Jak nám právě připomněl generální tajemník, obě strany musí jednat v souladu s touto rezolucí.
Podstatné rovněž je ulehčit hrozivou humanitární a hospodářskou situaci, která panuje v pásmu Gazy řízeném - v uvozovkách - organizací Hamás, kterou má Evropská unie na seznamu teroristických organizací.
Přesto nesmíme zapomínat, že Hamás je jednou z příčin konfliktu, který je zároveň důsledkem děsivých okolností.
Pane předsedo, moje politická skupina podporuje a respektuje úsilí, které vynakládají všechny politické skupiny této sněmovny na podporu návrhu usnesení, který budeme zítra schvalovat.
Zároveň chceme vzdát poctu těm poslancům, kteří se zúčastnili jednání, zejména zástupci mojí skupiny panu Brokovi, který měl velice těžký úkol.
Pane předsedo, moje skupina podporuje úsilí Komise a Rady o co nejrychlejší dosažení klidu zbraní, ve spolupráci s arabskými zeměmi - v první řadě s Egyptem - a ostatními členy Kvartetu.
Hodně si slibujeme od prohlášení, které včera před Výborem pro zahraniční vztahy Senátu Spojených států učinila Hillary Clintonová, navržená na post ministryně zahraničí Spojených států, která nabídla pragmatickou a účinnou diplomacii založenou na dialogu.
Na závěr se dostávám, pane předsedo, k tomu nejdůležitějšímu: Evropská unie je unií hodnot a na prvním místě je hodnota míru.
Jsem přesvědčen, že Evropská unie musí v zájmu této věci vynaložit veškeré úsilí a použít celou svou politickou váhu a nesmí dopustit, aby se nám pomotaly myšlenky nebo abychom vůči tomuto konfliktu znecitlivěli.
(Potlesk)
jménem skupiny PSE. - (DE) Pane předsedo, dámy a pánové, pro nás všechny je těžké vést takové diskuse, jako vedeme dnes.
Je to těžké proto, že Izrael je přítel, proto, že mnozí z nás - a to platí především o mě - se cítí svázáni s touto zemí poutem hlubokého přátelství.
A pokud jde o přítele, o to důležitější je otevřeně diskutovat o sporných tématech.
Dosud si tento konflikt vyžádal 1 000 životů během 17 dní.
Je to krvavý konflikt a trpí jím hlavně ženy a děti.
Existuje rezoluce OSN, která tvoří základ pro vyhlášení okamžitého příměří a zahájení jednání.
Je nad slunce jasnější, že tento konflikt lze vyřešit pouze na základě mezinárodního práva, a demokratické zemi založené na vládě zákona by mělo být jasné, že mezinárodní právo a mezinárodní humanitární právo je nutno respektovat.
Je to vlastně ostuda, že o tom musíme jednat.
Proto vše, co můžeme pro zvládnutí humanitární krize udělat, je vyzývat k okamžitému vyhlášení příměří.
Ve svém usnesení neříkáme jen tak něco, ale to, co je rozhodující pro přímé a okamžité ukončení zabíjení, hladovění a utrpení.
Je zcela jasné, že stát Izrael má právo se bránit.
Je oprávněn bránit se proti lidem, jejichž cílem je zničit tento stát.
Jenže demokratická země založená na vládě práva se vždy musí sama sebe ptát, zda prostředky, které k tomu používá, jsou přiměřené.
Podle mého odhadu - a domnívám se, že podle většiny mých kolegů poslanců v této sněmovně - jsou tyto prostředky nepřiměřené.
(Potlesk zleva)
Musíme našim přátelům v Izraeli říci, bez ohledu na jejich politickou orientaci, že jsme si vědomi toho, že Hamás není žádné mírové hnutí.
Víme, že v jeho čele stojí lidé, kteří nesdílejí naše základní hodnoty, a samozřejmě každá raketa vypálená na Izrael je útokem, proti němuž má stát právo se bránit - ale přes to všechno, je chybou odmítnout zahájení dialogu.
Je-li dialog základní podmínkou mírového vývoje, pak odmítání tohoto dialogu je prodlužováním ozbrojeného konfliktu.
Je tedy nutno se v základě přizpůsobit.
Bude nutné zahájit dialog s Hamásem.
Pokud se do něj Izrael nemůže přímo zapojit - chápu postoj izraelských politiků, kteří říkají, nemůžeme jednat s Hamásem, i když mnoho jeho občanů si myslí, že by měli - pokud poslanci a členové vlády říkají, že to nechtějí, je tady dost možností mezinárodního vyjednávání.
Existuje například Kvartet a jedním z možných úkolů Evropské unie v rámci Kvartetu je přičinit se o zprostředkování dialogu.
Je základním omylem myslet si, že tento konflikt na Blízkém východě může být nakonec vyřešen vojensky.
Považuji to za zásadní omyl bez ohledu na to, která strana v to věří.
Řešením nemohou být teroristické útoky a řešením nejsou ani konvenční vojenské operace.
Jediným řešením může být dialog mezi stranami konfliktu za pomoci mezinárodního zprostředkování.
Především je nutné okamžité příměří. To musí být zaručeno prostřednictvím mechanismu poskytnutého mezinárodním společenstvím, v případě potřeby s pomocí nadnárodních sil za účasti arabských, a zejména muslimských států.
To by byla cesta, jak nyní uzavřít příměří a dosáhnout zlepšení situace.
Když jsem byl ještě hodně mladý a začínal jsem s politikou, bylo mi řečeno, že s teroristy se nejedná.
V té době byl hlavním teroristou Jásir Arafat.
O pár let později jsem tohoto vůdce teroristů viděl v televizi, jak přebírá Nobelovu cenu za mír spolu s izraelskými politiky.
To, co bylo možné tehdy, může být možné také v budoucnu.
Takže otázkou je, zda je dosaženo takového pokroku, že dostupné mechanismy zajišťují potřebný dialog.
Jménem své skupiny bych chtěl poděkovat všem těm, včetně kolegů z jiných skupin, kteří se na našem usnesení podíleli.
Pokud toto usnesení, které podporují všechny skupiny ve sněmovně - to považuji za dobré znamení -, pomůže zlepšit atmosféru, přispějeme, byť nepatrně, k ukončení zabíjení, které je pro všechny nepřijatelné.
(Potlesk zleva)
jménem skupiny ALDE. - (FR) Pane předsedo, paní komisařko, určitě přijde den, kdy budeme muset oddělit dobré od zlého, ale dnes pokládám za ještě naléhavější, abychom vznesli tyto své požadavky: uzavření okamžitého příměří, kdy bude zastaveno odpalování raket na Izrael a ukončeny izraelské operace v Gaze, zajištění dodávek humanitární pomoci, dlouhodobé zastavení palby a ukončení pašování zbraní a munice s účinnou kontrolou hranic mezi Egyptem a Gazou, stažení izraelských jednotek a znovuotevření hraničních přechodů, a nakonec zrušení embarga - a všechno toto současně.
Bude to velice složitá fáze, která si nepochybně nebo s největší pravděpodobností vyžádá přítomnost mezinárodních sil a domnívám se, že Unie by měla být připravena zapojit se.
Chtěla bych doplnit ještě dvě věci.
Aby Evropská unie uspěla, bude muset hovořit a jednat jasně, a také organizovaně.
Dobré úmysly jsou potřebné, ale ještě důležitější jsou výsledky.
Také Spojené státy budou muset na sebe vzít odpovědnost, stejně jako Arabská liga a její členské země.
Nakonec bych chtěla dodat, že Izrael bude muset výrazně zlepšit situaci na Západním břehu, aby bylo možné nabídnout k situaci v Gaze skutečnou alternativu: 634 kontrolních stanovišť, síť komunikací rozdělená napůl, osmimetrové zdi a nesčetné případy ponižujícího zacházení s Palestinci nenabízejí obyvatelům Gazy dostatečně lákavou alternativu na to, aby se odvrátili od Hamásu.
Na závěr bych ráda uvedla, že nevyhnutelně nastane den, kdy všichni budou muset mluvit se všemi.
(Potlesk)
jménem skupiny UEN. - (IT) Pane předsedo, dámy a pánové, jako každého, i nás všech se tato situace týká a jsme jí zneklidněni, ale domnívám se, že povinností je, alespoň pro mě, odmítnout jakékoli pokrytectví.
Tento problém má kořeny v daleké minulosti: legitimní a nedotknutelné právo Palestinců na svobodný stát se střetává se stejně nedotknutelným právem Izraele na uznání své existence a víme, že Izrael byl v mnoha zemích vymazán z mapy.
Víme, že Francie, Itálie, Španělsko a Německo by určitě nechtěly být vymazány z mapy; nesouhlasily by s tím, aby jejich existence nebyla uznána.
Víme, že to nebyl Izrael, kdo začal tuto ixtou válku, a že jedním z hlavních problémů stále zůstává terorismus.
Domnívám se proto, pane předsedo, ponecháme-li stranou pokrytectví, že máme nyní povinnost začít uvažovat jinak.
Nemůžeme si myslet, že dialog s teroristy je ospravedlněn tím, že zahynulo tak velké množství civilistů, neboť to by se v budoucnu mohlo stát výmluvou všech teroristů pro používání násilí, síly a smrti za účelem získání politické legitimity.
Jsem přesvědčena, že my jako Evropská unie bychom se už konečně měli začít chovat konzistentněji a najít schopnost řešit problém hospodářských vztahů se zeměmi, které neuznávají Izrael, a zajistit humanitární koridory, které umožní civilnímu obyvatelstvu, palestinskému i izraelskému, dostat se do bezpečí.
V tomto případě jsou to Palestinci, kteří prožívají větší utrpení, a říkám to s tím, pane předsedo, že zároveň věřím, že by také bylo správné, abychom přehodnotili svůj postoj k pomoci, která již byla poskytnuta a která se aktuálně poskytuje, ale jejíž využití nemáme pod kontrolou.
jménem skupiny Verts/ALE. - (FR) Pane předsedo, dámy a pánové, tato situace přivádí člověka téměř k pláči.
Naděje na mír a bezpečnost zúčastněných zmizela v kouři Gazy a pod těly mrtvých dětí a žen a mužů a raněných.
Naděje na bezpečnost se nám vzdálila více než kdykoli předtím.
Všichni ti, kdo si myslí, že tato válka je podle izraelské logiky válkou ospravedlnitelnou raketovým útokem na Izrael a že Palestinci by měli dostat lekci, nepochopili, o co tady jde.
Nepochopili nic, neboť dát někomu za vyučenou je nešťastný způsob jak ho vychovat, který nikdy nefungoval.
Již od dob Clausewitze víme, že ten, kdo začne válku, musí vědět, jak ji ukončit, musí vědět, jaký je její cíl.
A cílem této války je větší bezpečnost Izraele.
Dnes můžeme říci, že cíle této války nikdy nebude touto válkou a způsobem, jakým je vedena, dosaženo.
Více civilních obětí, více mrtvých Palestinců, menší bezpečnost v regionu!
To je drama, tragédie, která se v tomto regionu odehrává.
A proto musíme mít v této věci jasno.
Pan Schulz má pravdu: Izrael je nutno ochránit před ním samotným!
Izrael musí být chráněn před pokušením zvolit řešení, které znamená válku a ozbrojené síly.
Palestince je nutno chránit před Hamásem.
Palestinské civilisty je nutno chránit před Hamásem.
To je náš úkol.
Není to snadné, ale musíme mít jasno.
Vyzývám Radu, aby přestala uvažovat o zlepšování vztahů s Izraelem, když situace zůstává taková, jaká je.
To je mizerné řešení; to není správné řešení!
(Potlesk)
Vyzývám všechny, kteří se právem zasazují o dialog, o jednání s Hamásem, aby nebyli naivní a nemysleli si, že jednat s Hamásem je nutné proto, aby se zlepšila situace v Gaze, neboť oni mají v rukou moc, ale zároveň aby si uvědomili, že strategie Hamásu potřebuje oběti.
Izrael se chytil do léčky Hamásu: čím více obětí v Gaze, tím lépe pro Hamás.
To je jedna z pravd, kterou je nutno Hamásu také říci.
Odmítáme přijmout tuto sebevražednou strategii, která se snaží vytvářet oběti a mučedníky a jejímž cílem je rozpoutat agresi proti Izraeli.
I to je nutné Hamásu říci.
Na závěr vám něco řeknu: jediný, kdo může vyřešit problém s Hamásem, jsou Palestinci.
Dokud bude Izrael okupovat Západní břeh, dokud Palestincům na Západním břehu nenabídne přijatelné řešení, stále více a více Palestinců se bude obracet k Hamásu.
Dáme-li Palestincům na Západním břehu naději na život, povstanou proti Hamásu a Hamásu nás zbaví.
Osvoboďme Palestince z izraelské okupace na Západním břehu a Palestinci se sami osvobodí od Hamásu.
(Potlesk)
jménem skupiny GUE/NGL. - (IT) Pane předsedo, dámy a pánové, Rahedovi je 50 let, ztratil domov, své tři děti, svou ženu a dvě švagrové.
Rahed je zoufalý a pobývá ve středisku, které jsme navštívili.
Řekl s hlubokým zármutkem, "po skončení útoku Hamás řekne, že vyhrál, a Izrael řekne, že vyhrál, ale mrtví jsme ve skutečnosti my civilisté".
Chtěla bych říci ještě jednu věc: spolu s mrtvými těly žen a dětí, které jsme viděli, a s více než 4 000 raněnými v nemocnici bez jakékoli léčby tady umírá spravedlnost, umírá sen Evropy, která chce, aby lidská práva byla univerzální, a to je tragické!
Jsme neschopní.
Paní Ferrerová-Waldnerová, vy víte, že k vám chovám úctu, a já vím, že se snažíte něco dělat a spolupracujete s druhými s cílem hodně toho dosáhnout.
Myslím, že si musíme uvědomit, jasně a jednoznačně, že toto válečné tažení, tento militarismus ze strany Izraele, nevede k záchraně Izraele, ale k jeho konci, včetně morálního konce.
Právě to, mimo jiné, říká David Grossmann, když připomíná památku pana Rabina, kterého zastřelil židovský, nikoli islámský fundamentalista, protože Rabin chtěl dosáhnout míru.
Uzavřete příměří!
Uzavřete příměří!
To mi řekl norský lékař, který denně operuje a pracuje bez přestání čtyřiadvacet hodin (vysíláme do Gazy lékaře).
Příměří, to chceme!
Rada bezpečnosti musí začít měnit svá slova v konkrétní činy.
Souhlasíme s diplomacií, ale nemůžeme používat pouze diplomacii, musíme používat také nástroje, které máme.
Jedním nástrojem, který máme ve vztahu k Izraeli, je vlastně povýšení vztahů a ráda slyším, že dnes například zástupce Evropské komise v Tel Avivu prohlásil, že teď není čas přemýšlet o zlepšování vztahů.
Měli bychom si dát pauzu, protože musíme udělat hlavně jednu věc, a to nastolit příměří.
To je nesmírně důležité.
Myslím si, že je to důležité a že je to důrazný vzkaz.
Hovořili jste o ochraně a mezinárodní ochraně.
Domnívám se, že je chybou uvažovat pouze o Gaze a Rafáhu.
Ochrana pro civilní obyvatelstvo přichází ze severu, přichází od izraelských útoků, které přicházejí z Herezu.
Hraniční kontrola je kontrolou hlavních hraničních přechodů Rafáhu a Herezu, protože už dlouhou dobu, od roku 1992, od podepsání dohody z Osla, velmi dobře víte, že Palestinci nemohou odejít přes Herez, dokonce se tudy nedostanou ani nemocní lidé.
Musíme se proto zabývat nejen tunely a zbraněmi, jimiž se Hamás vyzbrojuje, ale úplně všemi zákazy, které platí pro Palestince.
Potřebujeme příměří a otevření nejen humanitárních koridorů, ale také otevření všech hraničních přechodů, protože pokud lidé nemají co jíst, pokud nemohou obchodovat, co je možné dělat?
Pak bude skutečně silný tlak na Hamás, aby ukončil svou existenci a ukončil akce, které škodí izraelskému obyvatelstvu.
Izrael by si však měl uvědomit, vojensky okupován je Západní břeh, a měl by uzavřít skutečný mír, nikoli budovat osady.
(Potlesk)
Velmi vám děkuji, paní Morgantiniová.
Chtěl bych vyjádřit svůj obdiv vám a ostatním poslancům EP, kteří se v minulých dnech rozhodli odjet do Gazy.
jménem skupiny IND/DEM. - (NL) Pane předsedo, Palestina je islámské území, tedy nezcizitelné.
Této základní zásady se pevně drží islámské hnutí Hamás už od svého vzniku roku 1987.
V tom jej plně podporuje Islámská republika Írán.
Tento ideologický postoj neponechává vůbec žádný prostor pro existenci židovského státu Izrael na Blízkém východě a zhoubné účinky této muslimské totality jsou v pásmu Gazy krutě pociťovány.
Typické pro postoj Hamásu je vojenské využívání mešit v Gaze, se všemi tragickými důsledky, které to s sebou přináší.
Chtěl bych v této souvislosti upozornit na zcela jednoznačnou zprávu ve Frankfurter Allgemeine z minulého pondělí.
Jestliže si Evropa skutečně cení další existence židovského státu Izrael, zdá se pravděpodobné, že dojde ke konfrontaci s Hamásem a jeho spojencem Hizballáhem v Íránu.
Jsme připraveni na tuto děsivou, i když reálnou možnost?
Konec konců zastavení palby nebo dočasné příměří je pro Hamás a spol. pouhou přestávkou, během níž jen nabere dech k džihádu proti Izraeli.
(IT) Pane předsedo, dámy a pánové, musím říci, že věřím, že velká většina této sněmovny si přeje mír a sdílí obavy, které zde mnozí z nás vyjádřili.
Myslím si rovněž, že s tím, co prohlásila Rada, lze souhlasit a že řekl bych, že Komise dosud prosazovala linii, která může být užitečná pro dialog: otevření humanitárních koridorů a oboustranné příměří by mohlo být předzvěstí následného závazku k vytvoření mezinárodní bezpečnostní zóny.
V tom má možná paní Morgantiniová pravdu, když žádá, aby se zóna netýkala pouze Gazy, ale aby zahrnovala všechna palestinská území.
V podstatě mám dojem, že v přáních a diplomatické činnosti paní Ferrerové-Waldnerové lze minimálně do určité míry vypozorovat obdobný postoj, jaký se k této věci snažil zaujmout papež.
Skromně si přeji sdílet stejný přístup: po všech těch letech musíme stále hledat řešení pro dva národy a dva státy - na to nesmíme zapomínat - a musíme se snažit nakonec stvrdit mezinárodní právo.
Neexistuje a nikdy nebude existovat vojenské řešení, řekl to také pan Schultz a sem tam se musím odvolat i na něj, a musím říci, že zcela určitě nikdy nebude možné vyřešit problém ve Svaté zemi vojenskou silou.
V souvislosti s tím se domnívám, že Evropská unie má nástroje, jak podpořit jakékoli diplomatické úsilí, které zde může být co platné.
Jsem si jistý, že pana Schulze potěší, že jste jeho jméno uvedl v souvislosti se Svatým otcem!
(DE) Pane předsedo, pane úřadující předsedo Rady, chtěl bych uvést, z čeho vycházím.
Hamás je proti řešení vycházející ze vzniku dvou států, odmítá právo na existenci státu Izrael, chopil se moci násilným převratem proti svému vlastnímu lidu, vystřeluje rakety na civilisty a používá civilní obyvatele, školy a mešity jako lidské štíty.
Jak je možné, ve snaze ochránit své vlastní civilní obyvatele, reagovat přiměřené, pokud druhá strana používá své vlastní obyvatele jako lidské štíty?
V situaci jako je tato nelze uplatňovat číselné porovnání a pojem přiměřenosti.
Ve válce není žádná přiměřenost - i jedna válka, i jedna oběť je příliš mnoho a není možné udržet počty na obou stranách v rovnováze.
To pokládám za rozumné východisko.
Neměli bychom se proto účastnit jednostranného ukazování prstem, jak jsme viděli, ale místo toho se snažit dosáhnout příměří a v tomto ohledu poskytovat pomoc.
Domnívám se, že úřadující předseda pan Schwarzenberg a jeho delegace a také paní komisařka Ferrerová-Waldnerová ve spolupráci s delegacemi dalších států udělali v tomto směru více, než kterákoli další strana, za což jim chci upřímně poděkovat - neviděl jsem ani stopu po Spojených státech, sotva nějakou stopu po Organizaci spojených národů a ani stopu po dalších členech Kvartetu.
Musíme se zasadit o to, aby toto příměří mělo dvě části: musí skončit izraelské útoky a je nutno zabránit Hamásu v získání nových raket z Korey a Íránu, v jejichž dosahu by se ocitl Tel Aviv.
Z tohoto důvodu je nutno nejen dosáhnout zastavení palby, ale prostřednictvím mezinárodních dohod zahrnujících Kvartet a Arabskou ligu s Egyptem v klíčové roli rovněž zajistit, aby 15km hranice byla hlídána do té míry, aby z Gazy už nemohly létat žádné střely.
A zároveň musí být ukončen izraelský útok.
Na závěr bych chtěl doplnit ještě jednu poznámku.
Toto je pouze první malý krok.
Pokud Izrael chce, aby tady byli umírnění Palestinci, s nimiž by mohl v budoucnu jednat - což by znamenalo řešení vycházející z existence dvou států - pak až toto všechno skončí, bude nutné postarat se konečně o to, aby umírnění Palestinci podporující prezidenta Abbáse mohli svým vlastním lidem předložit viditelné výsledky, což znamená ukončení politiky přesídlování a několik dalších věcí.
Ostatně jestliže umírnění nedosáhnou žádných úspěchů, které by svým lidem předvedli, radikálové budou triumfovat.
Z toho musí vycházet nová izraelská politika.
(IT) Pane předsedo, dámy a pánové, tváří v tvář této obrovské tragédii se naše slova zdají být nepřiměřená.
Armáda, která zabíjí stovky civilních obyvatel, žen a dětí, se tím dostává na stejnou úroveň jako terorismus, proti němuž, jak prohlašuje, bojuje.
Na druhé straně každý, kdo zná Gazu, i když ji viděl pouze na mapě, ví, že nelze naplánovat žádnou vojenskou operaci a nepřipustit pravděpodobnost masakru civilistů.
Může dnes Izrael říci, že je bezpečnější, poté co vyvolal tolik nenávisti a zoufalství?
Když ne s Hamásem, přímo či nepřímo, pak tedy s kým je nutno hledat cestu ze slepého násilí?
Naše usnesení posiluje požadavek na zastavení palby, k němuž již vyzvala Rada bezpečnosti OSN.
Naléhavě žádáme obě strany, aby se tím řídily, a vyzýváme Evropu, aby k prosazení tohoto požadavku podnikla kroky.
Hrozí nebezpečí, že tento masakr, který ani zdaleka Hamás nezlikviduje, pane Broku, ještě více oslabí vlastní palestinskou samosprávu, a také ty, kteří v palestinském světě vsadili vše na vyjednávání s Izraelem.
Měli bychom se sami sebe otevřeně zeptat, čeho dosud skutečně dosáhli?
Ničeho.
Taková musí být naše odpověď, chceme-li opravdu začít odstraňovat zakořeněnou nenávist a násilí.
- (FR) Pane předsedo, všichni jsme částečně odpovědní za to, co se dnes děje na Blízkém východě.
My tady v Evropě a my v mezinárodním společenství jsme dopustili, aby se situace zhoršila, neudělali jsme nic, když byla ohrožena bezpečnost Izraele, a neudělali jsme nic, když blokáda zcela znemožnila život v Gaze.
Válka dnes trvá už 19. den; zahynulo 995 lidí, z toho 292 dětí, a tisíce lidí bylo raněno, někteří z nich stále čekají na evakuaci.
Desítky tisíc lidí přišly o domov a nevědí, kam jít.
Humanitární situace se neustále zhoršuje: 700 000 obyvatel Gazy už nemá elektřinu, třetina z nich je bez vody nebo plynu a brzy uplynou tři týdny ode dne, kdy tato situace poprvé nastala, již tři týdny lidé takto žijí či spíše se snaží ze všech sil přežít.
Je tu příliš mnoho utrpení, příliš mnoho útrap a to musí skončit, to se už musí zastavit!
Naše odpovědnost k sobě samým jako k Evropanům nemá být k nikomu úslužná.
Naše odpovědnost k sobě samým jako k Evropanům má spočívat v tom, že budeme vyvíjet tlak na obě strany, aby nakonec souhlasily s jednáním.
Je to otázka dní, možná jen hodin, kdy pozemním útokem bude dosaženo bodu, odkud už nebude návratu, zejména ve městě Gaza.
Izrael musí zajistit svou bezpečnost a lidé v Gaze musí mít záruku, že v budoucnu budou moci žít v míru.
Hranice musí být pod kontrolou a blokáda musí být zrušena.
Všichni, co jsme zde, víme, že aby této dohody bylo dosaženo, Evropa, Spojené státy a arabské země - které se pozítří společně sejdou - budou zřejmě muset všechny hovořit jedním a tím samým jazykem.
Než skončím, chtěla bych vyjádřit své pevné přesvědčení, že dnes je nutno vítězně vybojovat nikoli válku, nýbrž mír.
(Potlesk)
(IT) Pane předsedo, dámy a pánové, velice vítám vyjádření paní komisařky a pana Pötteringa, jimiž zcela jednoznačně učinili Hamás odpovědným za ukončení příměří, ale stejně jasně odsoudili zcela nepřiměřenou izraelskou reakci.
Přes tato slova krize trvá a tisíce lidí - civilních obyvatel a dětí - stále zoufale potřebují humanitární pomoc.
Rozhodně a bez pokrytectví bychom si měli položit některé otázky.
Zatímco naše děti slavily Vánoce, kolik dětí zemřelo v Gaze?
Dvěstě třista, a kolik izraelských civilistů?
Nemohlo mezinárodní společenství udělat víc?
Podle mě odpověď zní "ano".
Mělo toho udělat více.
Měli bychom vnímat plnou váhu svých povinností.
Nestačí hlásat názory o Hamásu, o Izraeli, o počáteční odpovědnosti nebo o tom, kdo je víc vinen.
Bohužel kromě mimořádných situací Evropa svou úlohu plní nedostatečně.
Závažnou nedostatečnost spatřuji v neschopnosti vytvořit skutečnou, strategickou a trvalou politiku míru.
Je jasné, že dnes musíme důrazně požadovat zastavení palby, ale to nestačí.
Musíme stanovit přísné podmínky pro mír a rozvojový proces na Blízkém východě.
Na závěr bych chtěla odkázat také na slova papeže, který řekl, že musíme dát konkrétní odpovědi na všeobecnou touhu mnoha lidí v těchto zemích žít v míru, v bezpečí a důstojnosti, jak rovněž zdůraznila paní Morgantiniová.
Pane předsedo, již opravdu končím.
Násilí, nenávist a nedůvěra jsou různé formy chudoby - možná ty nejhorší, se kterými bojujeme.
- (FR) Pane předsedo, v Gaze jsme viděli válku a viděli jsme smrt, ale také jsme viděli lidi, živé lidi, lidi, kteří mají právo žít a které máme povinnost chránit.
Ochrana civilního obyvatelstva - to je mimořádně naléhavá věc.
Nic nemůže ospravedlnit skutečnost, že ne všechno bylo uděláno na ochranu tohoto obyvatelstva, a zeptala bych se vás, pane úřadující předsedo Rady, domníváte se dnes, že jste udělal všechno, co je ve vašich silách, abyste přiměl izraelské orgány k okamžitému ukončení této nepřiměřené vojenské operace, která nedělá rozdíl?
Odpověď zajisté zní "Ne".
Když na velvyslanectvích kolovaly zvěsti o této operaci, Rada, proti vůli Parlamentu opětovně potvrdila své odhodlání zlepšit své vztahy.
To byla tragická chyba!
Když nevládní organizace vyzývají Radu bezpečnosti, aby nechala Mezinárodní trestní tribunál vyšetřit zjevné válečné zločiny, Rada není schopna použít klauzuli o lidských právech ze své dohody s Izraelem.
Jsem znechucena tím, jak neustále poslouchám, že nic lepšího nelze dělat, že jsme udělali všechno, co jsme mohli.
Vlastně největším selháním je, že vaše v zásadě humanitární politika, která má zmírňovat škody způsobené vojenskou okupací a válkou, uvázla v mrtvém bodě.
Jak daleko musíme zajít v porušování mezinárodního práva, než uplatníme klauzuli o lidských právech?
Jestliže se dnes nedokážeme sami sebe zeptat, jaké jsou možnosti účinných mechanismů na vyvíjení tlaku a implementaci, potom opravdu nevím, jaká situace nás nakonec oprávní k tomu, abychom podnikli nějaké kroky.
Řeknu vám otevřeně, jestliže budeme i nadále zaujímat tento obvyklý neměnný přístup, který zůstane součástí našich vztahů s Izraelem, pak spolu s 1 000 mrtvých v Gaze pohřbíte článek 11 Smlouvy, pohřbíte politiku lidských práv Unie a pohřbíte celý evropský projekt!
(Potlesk)
Pane předsedo, teď, když jsem se vrátil z Gazy, poté co jsem viděl masakr - převážně civilistů - cítím potřebu vyjádřit svou upřímnou solidaritu s Palestinci.
Již 17 dní čelí obrovské izraelské válečné mašinérii, která flagrantně porušuje mezinárodní právo.
Vyjadřuji také podporu mírovým silám v Izraeli, které volají po ukončení této války.
Poté co se dlouho uzavřená a obležená Gaza proměnila v největší vězení pod širým nebem na světě, po výstavbě ostudné zdi kolem Západního břehu, pokračujícím rozšiřování osad a účinném rozdělení palestinské země, přešly okupační jednotky k té nejkrajnější vojenské akci.
Raketové útoky proti jižnímu Izraeli - a zdůrazňuji, že jsem proti jakémukoli útoku z kterékoli strany na civilisty - v tom posloužily jak záminka.
Ukončení příměří na pozadí mocenských her vzhledem k izraelským volbám je urážkou celého národa.
Rada bezpečnosti OSN přijala usnesení.
Izrael je stát, nikoli organizace, je členem Organizace spojených národů.
Je odpovědný mezinárodnímu společenství a musí dodržovat tuto a všechny další rezoluce Organizace spojených národů.
Je třeba respektovat mezinárodní právo.
Beztrestnost už nebude tolerována.
Mělo by dojít k úplnému mezinárodnímu vyšetřování.
Mezinárodní společenství požaduje okamžité zastavení palby, okamžité stažení vojenských jednotek, přístup k humanitární pomoci a volný pohyb obyvatel.
Ať Agentura OSN pro pomoc a práci ve prospěch palestinských uprchlíků UNWRA plní svůj úkol.
Evropská unie podnikla určité kroky, ale pouze na humanitární úrovni.
Musí projevit rozhodnost na politické úrovni.
Použít klauzule v asociačních dohodách.
Zastavit povyšování vztahů s Izraelem.
Zastavit vývozy zbraní do Izraele.
Tento konflikt je možné vyřešit pouze politicky.
Měli bychom se vrátit k mezinárodnímu právu, což znamená ukončit 42 let trvající okupaci Palestiny a vytvořit suverénní a životaschopný palestinský stát, a zajistit tak mírovou budoucnost palestinských a izraelských dětí.
Pro záchranu budoucích generací musíme válku ihned zastavit.
- (FR) Pane předsedo, před několika tisíci lety se David postavil Goliášovi, aby zjistil, zda země byla zaslíbena Moabitům, Filištínům nebo Židům.
V současné době se stejné drama odehrává na této půdě, odkud vzešel jeden ze tří pilířů naší civilizace.
Dnes je naléhavé, správné, legitimní a nezbytné zajistit bezpečnost a uznání státu Izrael.
K tomu je zapotřebí jediného řešení, a to zaručení vzniku zcela suverénního palestinského státu.
Tady, stejně jak kdekoli jinde, má multikulturalismus svá omezení.
Tam, kde existují dva národy, musí existovat dva státy.
Má-li být pomoc Evropské unie vskutku účinná, musí být zaměřena na jeden cíl: tedy na zajištění růstu tohoto ústavního palestinského státu, kde vláda práva chrání slabé a pomáhá silným.
Pociťujeme zde naléhavost, neboť na této půdě jsou extrémisté na všech stranách mocní a v neprávu, zatímco děti jsou mírnými oběťmi.
Abychom se přenesli přes požadavky "oko za oko", řešení hledejme nikoli v oblasti morální či vojenské, nýbrž v oblasti politické.
A tak je čas pustit se do toho!
Pane předsedo, nenávidím terorismus.
Odmítám propagandu terorismu.
Možná vzhledem k tomu, že pocházím ze Severního Irska, si ho více uvědomuji, takže když jsem slyšel, jak Hamás skučí kvůli nezbytným odvetným akcím proti jeho roky trvajícím raketovým sprškám, které bez rozdílu dopadají na nevinné obyvatele Izraele, nijak mě to nedojímá, protože vím, že Hamás, stejně jako IRA u nás doma, je mistrem dvojího umění, terorismu a propagandy.
Situace je ukázkově jasná.
Izrael souhlasí s řešením vycházejícím z existence dvou států.
Hamás nesnese pomyšlení, že by Izrael měl právo na existenci, a tak rozpoutává nekonečné neustávající teroristické útoky na jeho území.
A když Izrael, poté co projevil velkou trpělivost, vrací úder, považují se za oběť.
Je mi líto, ale to oni jsou zločinci, a pokud chtějí mír, odpověď mají ve svých rukách.
Ukončit ostřelování Izraele.
(EL) Pane předsedo, všichni si uvědomujeme, že situace v Gaze je tragická.
Je na pokraji humanitární katastrofy a vyžaduje přijetí okamžitých opatření.
Chtěla bych poblahopřát Evropské komisi, že zintenzivnila své úsilí, předsednictví k jeho iniciativám a koordinaci vnitrostátních opatření přijatých v této oblasti, a Egyptu k plnění jeho významné a citlivé úlohy.
Nyní je naléhavě třeba dosáhnout příměří a ukončit nepřátelství na obou stranách, zřídit koridory z izraelského území a Egypta, aby bylo možno zajistit humanitární potřeby, a provádět hraniční kontroly zabraňující nelegálnímu pohybu zbraní a osob.
Jak uvedla paní komisařka, existují povzbudivé známky pro plán příměří a věřím, že bude bezodkladně přijat a že bude v praxi dodržován.
Jaké jsou tedy naše další kroky?
Paní komisařka i úřadující předseda Rady již řekli, že musíme prosazovat své cíle, jimiž je životaschopný mír a vytvoření palestinského státu, který bude žít vedle Izraele v míru a vzájemném respektování.
Tyto cíle nejsou ničím novým.
Vyhlásili jsme je a prosazovali bez jakýchkoli výsledků.
Začarovaný kruh násilí pokračuje i nadále a jeho negativní důsledky postihují nejen lidi v Izraeli a Palestince, ale také všechny národy v oblasti, a ohrožují bezpečnost mezinárodního společenství.
Nyní musíme zrekapitulovat svůj postup, své politické priority a praxi a přijmout odvážnější a zcela jiné kroky.
Je nezbytně nutné, abychom na dvoustranné úrovni zahájili s Izraelem otevřený a hluboký dialog a provedli sebekritické hodnocení v rámci svých přátelských vztahů a partnerství a abychom určili, k jakým chybám došlo při prosazování vzájemné důvěry mezi těmito dvěma národy.
Takový dialog je nutno posílit také se všemi Palestinci, aby pochopili důležitost míru, soudržnosti, lidského života a vzájemné jednoty.
(DE) Pane předsedo, poté co dnes předseda vlády Topolánek udělal pár žertovných poznámek, mohu říci, že jako rakouský poslanec EP jsem rád, že Komisi i české předsednictví Rady zastupují Rakušani. Přeji vám velmi srdečné přijetí!
Pane úřadující předsedo, samozřejmě si uvědomuji, že vaše loajalita patří České republice.
Dámy a pánové, když jsem krátce před jednostranným stažením Izraele z pásma Gazy tu zemi navštívil jako člen delegace v čele s jejím předsedou panem Schulzem, tehdejší místopředseda vlády řekl, "nevměšujte se, to bude fungovat".
Jiní - například bývalý ministr zahraničních věcí Josip Elin - prohlašovali, "to povede k chaosu" - a měl a stále má pravdu.
Jednostranné stažení bez vyjednávání, bez partnera k vyjednávání nedává smysl.
Nicméně ani od nás nebylo rozumné, když jsme doporučovali, aby se nevedl dialog, byť s umírněnými zástupci Hamásu - kteří možná ani k Hamásu nepatřili, ale spíš jím byli určeni ve společné vládě.
Zaujetím tohoto postoje jsme pomohli společnou vládu zlikvidovat.
Vím, že někteří chtěli rozhovory vést, ale nebylo jim to dovoleno - to byla rovněž chyba.
Dialog je nutný!
Nemám rád Hamás, za prvé proto, že je to teroristická organizace a za druhé pro jeho fundamentalistické názory, ale tady nejde o to mít nebo nemít rád, tady se jedná o řešení.
Musíme se proto vrátit k dialogu a k jednání, jak již dnes uvedla řada našich kolegů poslanců.
Také lidem v Gaze je třeba dát možnost žít aspoň z poloviny slušný život.
Proč hlasují pro Hamás?
Odpověď zní, protože jej považují za jedinou šanci, poslední šanci, jak aspoň přežít - a to je nutno změnit.
Musíme těmto lidem dát také ekonomický základ pro přežití; musíme zrušit bojkot a ukončit jejich izolaci.
To je jediný reálný požadavek.
Pan Brok, jehož si velice vážím, řekl, že zásadu přiměřenosti nelze uplatnit - ale to není pravda.
Zásada přiměřenosti platí jak pro právo civilní, tak pro právo mezinárodní.
Kdokoli tuto zásadu porušuje, porušuje také mezinárodní právo - a to tato sněmovna opravdu nemůže přijmout.
(Potlesk)
Pane předsedo, jedna moje známá, která ví, že jsem byl před třemi dny v Gaze, mě vybízí otázkou. "Viděl jsi někdy fotky pětiletých židovských dětí stojící před nacistickými puškami s rukama nad hlavou?" píše.
"Zlomí ti to srdce."
A její slova osvětlují, proč máme k Izraeli ohledy, jaké bychom neměli k žádné jiné zemi.
Nevysvětlují však, proč národ, který tolik trpěl ve 20. století, by měl nyní působit takové utrpení jinému národu v tomto století.
Izrael udělal z Gazy peklo: země se otřásá explozemi, dokonce i během příměří; na ulicích jsou vozy tažené osly a ve vzduchu stíhačky F-16, stroje na zabíjení 21. století, které jen shazují bomby; zahynulo již 300 dětí, stovky dalších mají utrhané ruce nohy.
Tohle není přiměřená reakce civilizovaného silného státu.
To je zlo.
To je zlo.
Ano, Hamás musí přestat s ostřelováním.
Řekl jsem to osobně představitelům Hamásu v Gaze již dříve, ale ať už nemusíme poslouchat pokrytecké řeči izraelských představitelů o nutnosti boje proti terorismu, protože bombardovaní Palestinci by mohli teroristy jmenovat a zazněla by jména Olmert, Livniová a Barak.
Neseme určitou odpovědnost za akce Izraele.
Při žádné příležitosti v minulosti, při žádné příležitosti, pokud si vzpomínám, Evropská unie nikdy nepodpořila svou kritiku zacházení Izraelců s Palestinci žádnými kroky.
Dáváme zelenou Izraeli, aby pokračoval podle svého, a toto selhání jsme ještě zhoršili tím, že jsme ignorovali poučení z historie.
Nelze dosáhnout míru, aniž bychom s nepřítelem jednali, přesto však odmítáme hovořit se zvolenými zástupci palestinského lidu.
Nyní dokončujeme jednání s Izraelem o dohodě o prohloubení spolupráce.
Nemáme v úmyslu Izrael odsoudit, chceme ho odměnit.
Ti, kteří si přejí mír na Blízkém východě, ti, kteří si přejí spravedlnost pro obě strany, si musí uvědomit, že je čas znovu se zamyslet.
- (GA) Pane předsedo, válka v Gaze je hrozivá a ostudná.
Každý ví, že vojenské řešení nebude na Blízkém východě fungovat.
Jedinou cestou jak znovu nastolit mír a dosáhnout usmíření v oblasti je řešení politické.
Aby jej bylo možno dosáhnout, je nutno neprodleně ukončit násilí.
Podporuji vytvoření nezávislého životaschopného palestinského státu, ale je nutno dostatečně dobře připravit ekonomiku a vypracovat vhodný politický plán.
Naším cílem by mělo být, aby tyto dva státy existovaly v regionu vedle sebe a aby se navzájem respektovaly.
Izrael má právo bránit se, ale s těmito útoky zašel příliš daleko.
Tyto útoky jsou nemorální a mezinárodní společenství je nemůže schvalovat.
Je nutno neprodleně zahájit mírový proces na Blízkém východě.
Věřím, že nově zvolený americký prezident Barack Obama se tím bude zabývat.
Přejeme mu hodně úspěchů při plnění tohoto důležitého úkolu a této výzvy, kterou má před sebou.
(ES) Pane předsedo, také já jsem byl před několika dny v Gaze a byl to velice silný zážitek.
Navštívili jsme také Egypt.
Domnívám se, že se nacházíme na konci jedné éry: Bushovy éry, a že poslední agónie prezidenta Bushe se ukazuje jako obzvlášť krvavá a bolestivá.
Jsme na přelomu, kdy můžeme změnit svou politiku vůči Blízkému východu, a přeji si, aby se iniciativy chopila Evropská unie.
Pan Obama také přistupuje na tento postoj a říká, že bude jednat s Íránem.
Ano, pan Obama se chystá jednat s Íránem a my musíme jednat se všemi na Blízkém východě, i s Hamásem.
Tato nová politika na Blízkém východě musí být politikou spolupráce a přinejmenším musí respektovat naše hodnoty a mezinárodní právo.
Stovky dětí, které jsme viděli v Gaze, které se nás pevně držely a které se na nás dívaly očima plnýma naděje, si zasluhují odpověď, stejně jako děti Izraele.
To vyžaduje konkrétní opatření; vyžaduje to opatření přímo na místě, aby to dodalo naději těm umírněným.
Nejsmutnější je, že předseda vlády Fajjád, prezident Abbás, prezident Mubarak a král Abdulláh jsou nyní v ulicích arabského světa obviňováni ze zrady.
Když jsem se svým taxi zastavil v Sinajské poušti, abych si dal kávu, na obrovských obrazovkách jsme viděli pouze Cháleda Mešála.
To je výsledek ztrát, které způsobil civilnímu obyvatelstvu tento útok na Gazu.
Nepřinese to mír Izraeli, ani bezpečnost, kterou chceme, a tím méně to přinese cokoli dobrého pro nás.
Jestliže tento konflikt nezastavíme, přinese to nenávist i do ulic Evropy.
(PT) Jeden tisíc je číslo dne, tisíc smrtí, které dávají temné poučení.
Promiňte mi moji upřímnost: kolik dalších životů ještě bude stát zvolení Cipi Livniové a Ehuda Baraka v únorových volbách?
Dnes jsme zde, abychom požadovali zastavení palby a ukončení zabíjení civilistů.
Nicméně usnesení vyvolává také otázky naší vlastní odpovědnosti.
Připomíná nám, že Rada se rozhodla povýšit diplomatické vztahy s Izraelem, v rozporu s postojem tohoto parlamentu.
To byla předjímaná spoluvina.
Dnes slyším: "Je nutno jednat s Hamásem."
Ušetřili bychom roky, kdybychom uznali volby v Palestině.
Úlohou Evropy není podpora politiky silnější strany a ničení, které působí. Má naslouchat volání, které zní ulicemi a náměstími našich měst.
Požadujeme okamžité příměří, ale musíme si uvědomit, že mír závisí na ukončení okupace.
Toto slovo se přestalo používat, ale musí být staženo ze seznamu zakázaných slov, kam bylo zařazeno mocenskou politikou.
Pane předsedo, to, co se děje v Gaze, je zdrcující.
To, že ničení neustále prodlužuje údajně západní stát, je nevysvětlitelné.
Stoprocentně souhlasím s tím, že Izraelci mají právo žít bez hrozby raketových útoků.
Ale to, co probíhá v Gaze, není spravedlnost, je to masakr.
To nelze ničím omluvit, ničím ospravedlnit.
Největší hanbou pro nás v Evropské unii je, že hlavním aktérem je jeden z našich upřednostňovaných obchodních partnerů.
V roce 2007 hodnota obchodu EU-Izrael dosáhla 25,7 miliard EUR.
Vzhledem k objemu peněz, jímž se podílíme na izraelském hospodářství, neseme vážnou odpovědnost, když tyto peníze pomáhají zabíjet civilisty a děti.
Pokud nic neuděláme, krev lidí v Gaze ulpí i na našich rukách.
Vyzývám tento parlament a všechny orgány EU, aby okamžitě na Izrael uvalily obchodní sankce do té doby, dokud nebude dohodnuto smysluplné příměří.
Pokud neuděláme vše, co je v našich silách, abychom toto zabíjení zastavili, stáváme se spoluviníky tohoto krveprolévání.
- (FR) Pane předsedo, ještě jednou, zbraně vedou jednání na Blízkém východě.
Ještě jednou, hlavní obětí jsou ženy a děti, z nichž tisíce byly raněny a stovky zabity.
Ještě jednou, historie se opakuje v celé své hrůze, na prahu Evropy.
Nicméně bereme na vědomí, že Evropa navzdory svým iniciativám nijak účinně v tomto závažném konfliktu nepomáhá, třebaže se odehrává v bezprostřední blízkosti oblasti jejího vlivu.
Převážná většina veřejnosti to považuje za těžko pochopitelné a stále více odmítá tuto bezmocnost přijmout.
Paní komisařko, musíme energicky a autoritativně převzít vedení, abychom dosáhli míru.
Hlavní úlohu musí hrát Unie pro Středomoří, stejně jako Euro-středomořské parlamentní shromáždění.
V souladu s tím Evropský parlament musí podpořit francouzsko-egyptský mírový plán na okamžité uzavření příměří, zabezpečení hranic mezi Izraelem a pásmem Gazy, znovuotevření hraničních přechodů, a především zrušení blokády Gazy.
Zároveň musíme vybízet k okamžitému uplatnění rezoluce OSN.
Po skončení této fáze musíme pokračovat dál a navrhnout zřízení vojenské jednotky, nikoli mnohonárodní, nýbrž euro-středomořské.
Toto gesto by bylo základním aktem potvrzené politické vůle po dosažení "evropského míru", tedy toho, na co všechny národy Středomoří už tak dlouho čekají.
Také bych chtěla dnes obrátit vaši pozornost na novou situaci.
V souvislosti s konfliktem na Blízkém východě se krůček po krůčku pouštíme na velice nebezpečné území, a to na území střetu civilizací.
Vlastně už od začátku izraelsko-palestinského konfliktu tady vždy byla mocná vlna arabského veřejného mínění.
Dnes je to muslimské veřejné mínění, které se rozšiřuje daleko mimo území arabských států.
To naznačuje radikální změnu v charakteru konfliktu.
Evropa má historickou odpovědnost, tedy odpovědnost za nezbytné prohloubení dialogu mezi civilizacemi.
- (FR) Pane předsedo, v této sněmovně jsem si vzala tolikrát slovo, abych řekla, že bychom se měli chopit každé příležitosti k míru, jakkoli křehkému, a že navzdory všemu bychom měli jednat s Hamásem, protože vyhrál volby, že už se k těmto tématům nechci vracet.
Přepadá mě smutek a vztek, a i když se dnes nechci nechat ovládnout emocemi tváří v tvář tomuto masakru, tváří v tvář válečné propagandě, kterou slyším kolem sebe, tváří v tvář zmatku, tváří v tvář také vlně nenávisti a antisemitismu, který zaplavuje naše ulice, chci říci aspoň pár slov: Evropa se musí vrátit zpátky k základům a pro mě to jsou samozřejmé věci, ale někdy je dobré je připomenout.
Za prvé, život Palestince i život Izraelce jsou si sobě rovny, ale nejen jejich životy, také jejich budoucnost a jejich svoboda.
Za druhé je nutno respektovat mezinárodní právo a mezinárodní právo samozřejmě znamená okamžité zastavení palby. Nicméně jsou tady všechny ty rezoluce OSN a také Ženevské úmluvy.
Realitou je, že tento region se v současné době stal regionem, kde nevládne zákon, kde všechno je zdánlivě dovoleno a kde obyvatelé jsou drženi jako rukojmí.
Za třetí, spravedlnost bude muset všechny tyto zločiny soudit, ať jsou jakékoli a ať jsou spáchány kdekoli.
Nikdy nebude existovat bezpečnost bez míru, ani mír bez spravedlnosti.
Přechodná spravedlnost existuje, je k tomu vytvořena, a nebude-li uplatňována, bude se nadále šířit nenávist. Za posledních několik dní jsme vytvořili prostor pro nenávist, která může představovat větší nebezpečí než bomby.
Evropa musí vynutit uplatňování podmínek svých dohod o partnerství, včetně odstavce 2 jejích asociačních dohod o dodržování lidských práv. To je závazek těchto smluv, který z nich nelze vyjmout.
A nakonec, Izrael není žádný zvláštní případ.
Jako stát má povinnosti a nemůže být stavěn naroveň s Hamásem. V mezinárodním právu neexistuje nic takového jako karta "Opusťte bezplatně vězení".
V neděli jsme nechali za sebou obyvatelstvo Gazy, lapené v pasti, uvězněné v ghettu s bombami nad hlavou, a stovky tisíc dětí, jejichž budoucnost dnes máme ve svých rukách, a my jsme se dostali z Gazy jednoduše proto, že jsme Evropané.
Jedinými Palestinci, kteří Rafáh opustili, jsou ti, kteří jdou nohami napřed do sanitky, protože jsou mrtví nebo ranění.
Evropa už nebude Evropou a žádný občan se nebude považovat ze Evropana, jestliže na tyto základní věci zapomeneme.
(Potlesk)
- (FR) Pane předsedo, paní komisařko, chce se mi začít opakovat slova pana Cohn-Bendita.
Dnes se nás zmocňuje opravdové zoufalství; tato válka je tragédie.
Obrázky utrpení a smrti, které se už tři týdny bez přestání míhají na našich obrazovkách, jsou nesnesitelné, a rychle dodávám, jako ostatně všechny válečné obrazy, všechny konflikty, včetně těch, o nichž se mluví mnohem méně, například Kongo, Dárfúr, Zimbabwe a předtím Čečensko, hrůzy, které se odehrávají uprostřed hluchých sdělovacích prostředků, a to bych podtrhla, v politickém tichu.
Již při mnoha příležitostech jsem v této sněmovně zdůrazňovala, že rozhořčení některých mých poslaneckých kolegů se liší podle okolností.
Nicméně paní Morgantiniová také často poukazuje na to, že se nevede žádný přehled, pokud jde o lidi, kteří umírají, v utrpení neexistuje žádná hierarchie; každá oběť, ať muž, žena nebo dítě, ať z kterékoli strany, je příliš mnoho.
Co bychom tedy nyní měli dělat, aby naše dnešní rozprava nebyla tím, čím obvykle bývá - nesmyslnou jalovou konfrontací?
Budeme-li po sobě i nadále navzájem házet urážkami o historické odpovědnosti různých stran, bude to podle mě dokonalý příklad takové jalovosti.
Vzala jsem si slovo, až když už tato rozprava pokročila, takže argumenty již zazněly.
Lze jistě zpochybňovat rozsah izraelské krize a izraelský protiútok, ale nikoli za žádných okolností právo Izraele na bezpečnost.
Která z našich západních vlád by byla svolná s tím, aby jen přihlížela, jak na její občany dopadají tisíce střel, a nijak nereagovala?
Otázka si sama odpovídá.
Kromě zásadního požadavku na vyjednání příměří, samozřejmě požadavku na zabezpečení dodávek humanitární pomoci a požadavku na ukončení pašování zbraní tunely, skutečně aktuálním tématem je dnes budoucnost.
Základní podmínky míru jsou dobře známé, byly stanoveny již v Tabě, v Camp Davidu a v Annapolisu.
To uvedla paní Ferrerová-Waldnerová.
Většina bodů, byť ne všechny, je připravena k projednání a obě strany budou muset něco obětovat.
A když mluvím o obětování, souhlasím s panem Schulzem, který ve sněmovně momentálně není.
Nejde o to, abychom věděli, zda dialog bude veden s Hamásem, ale o to, jakým způsobem tento dialog vést a za jakých podmínek.
Většina mých poslaneckých kolegů překročila svůj vymezený čas o 50 vteřin, dovolte mi proto, pane předsedo, abych své vystoupení dokončila.
Odpověď na to dal Jásir Arafat v květnu 1989, kdy prohlásil svou nesmiřitelnou a svobodu dusící chartu za neplatnou (null and void).
Tato slova navíc přešla do palestinského slovníku.
Za tuto cenu dochází především ke vzájemnému usmíření mezi Palestinci a naší úlohou jako Evropské unie je přimět hlavní aktéry v Palestině a Izraeli, ale také jejich arabské sousedy, Egypt a Jordánsko, aby se stali partnery při uzavření dohody o trvalém míru.
(Potlesk)
(DE) Pane předsedo, v neděli 11. ledna jsme navštívili pohraniční město Rafáh v pásmu Gazy, které je neprodyšně uzavřeno.
To znamená, že civilní obyvatelstvo nemá žádnou možnost uniknout každodennímu bombardování izraelskou armádou.
Kdo to neviděl na vlastní oči, nedokáže si představit, jak lidé v Gaze trpí a jak naléhavě nutné je dosažení konečného mírového řešení konfliktu.
Hluboce nás zasáhla osobní rovina, nesmírné utrpení Palestinců a také míra zpustošení.
Chci proto co nejdůrazněji zopakovat, že je nutné okamžitě ukončit izraelské bombardování a stejně tak ostřelování Izraele raketami Hamásu, a také zastavit pašování zbraní do pásma Gazy z Egypta.
Kromě toho je nutno okamžitě otevřít hranice, aby bylo možno do oblasti vyslat dodávky pomoci, které jsou připraveny, a čeká se, až je bude možno dopravit civilnímu obyvatelstvu.
Na hranicích jsme viděli také lékaře, kteří přijeli do oblasti poskytnout pomoc, ale nemohli, protože hranice byla zavřená.
Chtěla bych proto ještě jednou vyzvat k otevření hranic, což umožní poskytnout pomoc.
- (CS) Vážený pane předsedo, komu se nesevře srdce, když vidí zabité děti raketou.
Pocit je to strašný, ale neměl by opravňovat pokrytectví.
Která z evropských zemí by projevila tolik zdrženlivosti jako Izrael a po několik let si nechala líbit útok více než 7 000 raket, které v každé chvíli ohrožovaly životy více než jednoho milionu civilistů.
Ale obyvatelé Gazy nejsou jen nevinné oběti.
Oni nadšeně, vědomě, svobodně a demokraticky zvolili Hamás a jeho chartu.
A pod slovem osvobození nemínili osvobození již svobodné Gazy, ale osvobození Tel Avivu a Haify od Židů, destrukci státu Izrael.
Volí-li někdo zločince, pak s nimi musí logicky sdílet osud.
Zejména, když se ti zločinci skrývají za sukně žen a dětí jako za rukojmí, pokud odpalují rakety ze škol a mešity proměňují na obrovská skladiště zbraní.
Vzpomínám na bombardování Drážďan, které srovnaly britské letouny v roce 1944 se zemí a zabily přitom 92 000 civilistů, převážně žen a dětí.
Nikdo se pokrytecky nepohoršoval.
Němci si svobodně zvolili Hitlera a sdíleli s ním jeho osud.
Také Gazané věděli, koho volí a proč je volí.
Naopak v rukou Hamásu skončila významná část prostředků, které z EU do Gazy proudí.
Asi proto, aby se Gazané mohli s plným žaludkem a dobrým zajištěním z EU plně věnovat hloubení tunelů pro pašování stále smrtelnějších zbraní proti izraelským civilistům.
Velmi proporční!
(SV) Pane předsedo, naši dnešní rozpravu charakterizují dvě důležité věci.
Za prvé převážná většina tohoto parlamentu požaduje rychlé zastavení palby.
Druhou věcí je převládající podpora požadavku, aby všechny zúčastněné strany uznaly právo státu Izrael na existenci v mírových hranicích.
To je východisko, které je pro Evropskou unii důležité. Je to důležité, neboť to, čeho jsme svědky v Gaze, je tragédie.
Každý ztracený život je tragédií, a to na kterékoli straně hranice.
Nemysleme si, tato tragédie by nebyla o nic menší, kdyby se těm, kteří úmyslně zabíjejí civilisty, podařilo dostat se pomocí raketové palby ještě hlouběji mezi civilisty.
Je to tragédie také proto, že to vytváří překážky pro vznik palestinského státu, a tedy mírovému řešení.
Je to tragédie, která zasahuje také mezinárodní společenství, protože to, co se nyní děje, nenastalo přes noc, ale vznikalo to následkem vyzbrojování, pašování zbraní a dlouhodobého ostřelování.
Pro nás je důležité, abychom viděli, že toto není tragédie, která staví na konfliktu mez Židy a Palestinci.
Důrazně odmítám, aby se někdo pokoušel démonizovat jeden národ.
Když jsem slyšel, jak se pan Davies pokouší svalit vinu na jeden národ, slyšel jsem tón, který by, domnívám se, neměl v tomto parlamentu zaznívat.
Není to konflikt mezi Palestinci a Židy, není to konflikt mezi Izraelem a palestinskou samosprávou, je to konflikt mezi extremistickými a umírněnými silami v regionu.
Podporujme ty umírněné síly tím, že jasně řekneme všem, kteří vyvolávají nenávist a chtějí zničit stát Izrael, že se jim to nepodaří.
Pokud Evropa vyšle tento vzkaz, zároveň tím posílíme umírněné síly a položíme pevnější základ pro dosažení míru.
(PL) Pane předsedo, chtěl bych se obrátit na ty, kteří v této sněmovně odpálili nálož klamu a demagogie.
Tohle je jedna z řady válek, všechny jsou si něčím podobné, ale také se od sebe liší.
Konflikt, o němž dnes hovoříme, je konfliktem asymetrickým.
Po tři roky byl Izrael bombardován podomácku vyrobenými zbraněmi a v této sněmovně nepadlo ani jediné kritické slovo na adresu těch, kteří je odpalovali.
Dnes tvrdě odsuzujeme Izrael, protože je členem OSN.
Má něco, co lze odsuzovat, má veřejné orgány.
Je tu vláda, kterou lze odsoudit a oficiálně kritizovat.
Na druhé straně stojí teroristická organizace, jejíž pravá totožnost není známa. Organizace, která si zahrává se životy nevinných lidí, neboť se při svém počínání schovává za jejich zády.
Dalším asymetrickým prvkem je, že počítáme Palestince, kteří jsou dramaticky zabíjeni, neboť jsou používáni jako lidské štíty, aniž bychom totéž dělali u Izraelců, kteří jsou zabíjeni a tisíce z nich žijí v ohrožení, protože krveprolití nemůže být vyváženo ještě větším krveprolitím.
Nejhorší na tom však v této sněmovně je rozpor mezi slovy a činy.
Lehko se nám to mluví, ale je velice těžké přijmout účinná opatření.
Bez mezinárodní přítomnosti tento konflikt nikdy vyřešen nebude.
Nakonec bych chtěl říci těm, kteří protestují proti nepřiměřenému postupu Izraelem.
Dámy a pánové, přáli byste si, aby nějaká teroristická organizace odpálila 7 000 střel z Izraele do Gazy?
To by bylo přiměřené?
Jelikož toto je konflikt disproporční, kde právo je neúčinné, budeme si na to prostě muset zvyknout, jinak budeme stále jen chodit kolem dokola a používat slova, která nejsou podepřena realitou.
Názory vyslovené před televizními kamerami v ohnivém zápalu plně neodpovídají pravdě o tomto konfliktu.
Dámy a pánové, musím skutečně trvat na tom, abyste dodržovali svou řečnickou dobu.
Nikdy jsem řečníky nepřerušil, ani když jejich doba uplynula, ale pan Schwarzenberg nám již věnuje více svého času, než jsme čekali.
Bylo mi řečeno, že má čas nejdéle do 17:20.
Naléhavě vás prosím, abyste měli na paměti dobu, o kterou jste žádali.
Pan Morillon jako generál půjde příkladem.
- (FR) Pane předsedo, trvalého klidu v Gaze bude možno dosáhnout pouze tehdy, bude-li nasazena mnohonárodní intervenční jednotka pod vedení OSN.
Poprvé to vypadá, že se s tímto řešením, které čas od času opakovaně požadovali Palestinci, Izrael smířil.
Nevím, kdy tato jednotka bude schopná zasáhnout; intervence bude připadat v úvahu, až dojde k uzavření dohody mezi stranami konfliktu, ale všichni doufáme, že to bude co nejdříve.
Vím však, že tato mise bude vyžadovat lidi, kteří ji povedou naprosto nestranně.
Domnívám se, že Evropská unie bude proto nejlépe vhodná, aby se této věci chopila - proč ne, pane Pötteringu? - a provedla to v rámci Unie pro Středomoří.
Je pro tuto akci nejvhodnější, neboť Američané jsou považováni, právem či neprávem, za sympatizanty Izraele a Arabové zase Palestinců.
Nemyslíte si, pane úřadující předsedo Rady, že bychom se na to měli připravit?
Pane předsedo, dlouhotrvající konflikt a okupace vyvolávají hněv, vztek a zklamání nad účinností právních orgánů, a vzniká tak závažný jev, který označujeme jako "efekt Hamásu".
Popírání existence Izraele ze strany Arabů, islamistů a Hamásu je nepřijatelné, stejně jako používání dětí jako lidských štítů.
Rovněž bychom neměli připustit, aby izraelské děti žily v neustálém ohrožení.
Otázkou je, zda se současné izraelské orgány dokážou v tomto začarovaném kruhu agrese poučit ze šedesátileté historie tohoto prostoru a uplatnit na vznik dvou států chirurgicky přesnou strategii.
Vím, že se obávají hrozby ze strany agresivního a nepředvídatelného souseda, který je ostřeluje raketami, ale v této věci by mohlo pomocnou ruku podat mezinárodní společenství včetně EU.
Je toto riskantní řešení pro Izrael dnes přijatelné?
Existuje ale nějaké jiné řešení?
Pokud ano, prozraďte mi ho.
Čekat, že Hamás zanikne přirozenou cestou nebo bombardováním, je naivní, a tak více odvahy musí projevit Izrael.
Západní mocnosti nevytvořily v roce 1948 dva státy, ale měly by to udělat teď.
Hlavní odpovědnost nezmizí.
Pokud jde o tuto strategii, buďme odvážnější.
(SL) Izraelský stát nařídil izraelské armádě, aby zničila Hamás v Gaze.
Izraelská armáda však vyhlazuje Hamás tak, že zabíjí Palestince v Gaze.
Jedna třetina všech mrtvých jsou děti a polovinu všech mrtvých tvoří ženy a děti - ale to přece nejsou členové Hamásu.
Rozsah vojenského násilí je obrovský a nepřiměřený.
A jak je možné dosáhnout příměří, když ani jedna strana neuznává legitimitu té druhé?
Nepřítele je nutno vnímat ne jako cíl útoku a ničení, nýbrž jako subjekt, partnera, s nímž možné uzavřít příměří a který bude odpovědný za udržení míru v budoucnu.
Izrael musí uznat Hamás a iniciovat s ním dialog, a naopak - Hamás musí uznat Izrael.
Žádná jiná cesta není.
Jakýkoli mír je lepší než krvavý konflikt.
Vojenské násilí musí okamžitě ustoupit politickému řešení.
Nicméně pan Ehud Olmert, izraelský předseda vlády, se ještě snaží posilovat svou špinavou pověst tím, že nechce umožnit příměří.
- (CS) Vážený pane předsedo, vážená paní komisařko, dovolte mi pogratulovat vám k výsledkům dosaženým vašimi společnými jednáními, jednáními trojky v Izraeli.
Na rozdíl od tisku víme, že to byla právě vaše mise, která přivedla izraelskou stranu k debatě o otevření humanitárních koridorů a každodennímu zastavení palby.
Myslím, že je to vůbec poprvé, co je Evropa brána izraelskou stranou jako zásadní partner a české předsednictví jako důležitý reprezentant.
Přes ohromný tlak levice dojednal včera Evropský parlament rezoluci, která je docela výjimečná.
I v takto vypjaté situaci je rezolucí vyváženou, rezolucí, pod kterou se může podepsat i pravice, rezolucí, která není jen pamflet či politické vítězství levice.
Podařilo se nám, aby nebylo položeno žádné, byť pomyslné rovnítko mezi existující stát a teroristické hnutí.
Klíčový cíl, uznání existence státu Izrael, zřeknutí se násilí a vstoupení do dohod OOP ze strany Hamásu zůstává zachován, stejně jako požadavek na co nejrychlejší dosažení trvalého příměří.
Přesto jsme ale nepřinesli žádnou přidanou hodnotu.
Tři vedoucí izraelští představitelé Barak, Livni a Olmert se v těchto okamžicích různí v tom, za jakých podmínek, za jakých garancí jsou ochotni zastavit palbu.
Jednoznačně klíč je v Egyptě. Klíč je ve způsobu záruky kontroly tunelů, kontroly pašování, která bude přijatelná pro egyptskou stranu.
Co dělá v těchto chvílích Rada?
Jak postupuje při jednání s egyptskou stranou o technické misi, mezinárodním monitoringu, technické surveillanci, otevření EU Rafah BAM.
Co můžeme my poslanci, kteří se dnes večer sejdeme s egyptským velvyslancem, požadovat po egyptské straně či naopak, čím můžeme jednáním s Egyptem prospět?
- (CS) Dámy a pánové, chtěl bych vyzvat Radu i Komisi, aby zesílily tlak na obě strany konfliktu s cílem zastavit pokračující násilí.
Máme zde rezoluci Rady bezpečnosti číslo 1860 a je nutno dodržovat její ustanovení.
Je nutno přijmout záruky k zajištění dlouhodobého příměří a umožnit otevření humanitárního koridoru.
Bylo zde opakovaně řečeno, že neexistuje vojenské řešení izraelsko-palestinského konfliktu.
K trvalému míru vede cesta pouze přes politická jednání.
Zde je potřeba, aby Evropská unie ve spolupráci s novou vládou Spojených států a Ligou arabských států hrála mnohem výraznější politickou roli, než tomu bylo doposud.
Dlouholetý konflikt je nutno ukončit politickou dohodou, která bude vycházet z řešení založeného na existenci dvou států, možní Izraelcům a Palestincům žít spolu v míru v rámci bezpečných, mezinárodně uznávaných hranic a bude usilovat o vybudování mírového systému regionální bezpečnosti na celém Blízkém východě.
Pane předsedo, stále debatujeme o další humanitární tragédii v našem sousedství - vedle mojí země - dvou našich partnerů ve Středomoří.
Bohužel Palestinci dosud nedošli k tomu, že sebevražedné bombové útoky či rakety Kasám nikdy jejich okupovaná území neosvobodí.
Izrael si zase neuvědomuje, že takto obrovská vojenská odpověď živí nový potenciál sebevražedných bombových atentátníků a při první vhodné příležitosti přiláká nové kasámy.
A co nevinní civilisté, ti, kteří nebojují, ženy a děti?
Nikdo se o ně nezajímá.
Nikdo se nestará o zabité, zmrzačené, spálené a po stovkách traumatizované děti - děti Izraele a Palestiny.
Dělá se nám špatně, když je sledujeme z pohodlí na svých televizních přijímačích.
A jakpak je asi těm, co jsou přímo na místě?
Co můžeme udělat?
Když začneme jen hrát klasickou hru na to, čí je to vina, civilistům nepomůžeme.
Civilistům nepomohou ani výzvy, ani rezoluce.
Jak tedy přejít od slov k činům?
Je právě čas začít jednat se zúčastněnými stranami o vytvoření mezinárodního sboru - jak navrhovali i jiní kolegové - který by odjel do Gazy s velkou policejní jednotkou tvořenou příslušníky arabských zemí, jejichž úkolem by bylo vycvičit policejní jednotky palestinské samosprávy a být jim nápomocni, a který by měl silný mandát OSN a zavedl by právo a pořádek, a jednat také o vytvoření evropské vojenské jednotky, která by zajišťovala ukončení raketového ostřelování a pašování zbraní a úplné otevření hraničních přechodů.
Nesmíme už ponechat osud civilistů v rukách znepřátelených stran.
(IT) Pane předsedo, dámy a pánové, velký italský antifašista Piero Gobetti prohlásil, že pokud celá pravda leží pouze na jedné straně, pak zaujmutí postoje jako Šalamoun by bylo naprostou předpojatostí.
To je v dané chvíli případ Gazy; doufám, že Parlament dokáže najít správná slova, aby Izrael zastavil.
Jestliže to neudělá, pak historie, Palestinci, evropské veřejné mínění a arabské veřejné mínění to budou považovat za hanebnost.
Izrael bombarduje a pustoší ghetto.
Synové těch, kteří byli vyhlazeni, se sami stali těmi, kteří vyhlazují.
Pro to neexistuje žádná omluva, a nedostatečný je také argument, že Izrael má právo na vlastní bezpečnost.
Každý, kdo chce, vidí, že dnes nikdo není schopen ohrozit bezpečnost či existenci Izraele.
To je patrné z nerovnováhy pozemních sil, patrné z počtu mrtvých a raněných a patrné vzhledem k podpoře, kterou Západ i nadále Izraeli štědře poskytuje.
Jediným smyslem tohoto masakru je zabránit vzniku palestinského státu.
Tímto způsobem je zabíjen mír, a proto musíme Izrael zastavit.
(IT) Pane předsedo, dámy a pánové, chtěl bych poděkovat úřadujícímu předsedovi rady a českému ministru zahraničních věcí, že tu stále zůstávají s námi; nejsme zvyklí na silnou sestavu v této sněmovně, jak to dnes předvedlo české předsednictví.
Domnívám se, že paní Muscardiniová má pravdu; radím těm, kteří nevědí, jak vypadá situace v této oblasti a kteří musí umět formulovat přesná stanoviska, aby se seznámili se situací přímo na místě, buď jako turisté nebo za jiným účelem.
Někteří z nás byli v Palestině za různých okolností, jako pozorovatelé při volbách Mahmúda Abbáse nebo při jiných volbách a domnívám se, že když se osobně přesvědčíme o situaci na vlastní oči, získáme přesnou představu o tom, jak se věci mají.
Myslím si, že z pohledu těchto událostí, které sahají desítky let zpátky a nejsou pouze záležitostí poslední doby, jedinými poraženými jsme my v západním světě, protože jsme nikdy tento problém vážně neřešili a nikdy jsme se ho nesnažili vyřešit; i nadále na něj pohlížíme jako na problém dvou znepřátelených stran.
Navštívil jsem Palestinu několikrát a několikrát jsem byl v Izraeli, takže situaci znám, i když ne dokonale, tak dosti dobře, a myslím si, že ve skutečnosti jsou do konfliktu zapojené nikoli dvě strany, nýbrž tři.
V tomto konkrétním případě se jedná o problém mezi teroristy a státem Izrael a Palestinci jsou oběťmi, které uvízly uprostřed.
Hamás nereprezentuje palestinský národ; možná zastupuje jeho část, ale určitě nereprezentuje celý národ Palestinců.
Mám film, který bude mít, myslím, mnoho poslanců; ten film ukazuje všechny izraelské oběti, lidi nejrůznějšího věku včetně dětí, oběti všech těch raket, které byly vypáleny a které Hamás stále vystřeluje.
Ne náhodou existuje velký rozdíl mezi pásmem Gazy a Západním břehem.
Obracím se s touto poznámkou na úřadujícího předsedu Rady a na naši skvělou paní komisařku, kteří zastupují Evropu.
Domnívám se, že situaci musíme řešit důkladně.
Domnívám se, že nejdůležitější ze všeho v současné době je posílení pozice Mahmúda Abbáse; on je v této situaci tím vůbec nejslabším článkem ze všech, spolu s Palestinci, kteří v této záležitosti nic neznamenají.
Myslím si, že tím, kdo skutečně prohrál, jsme my všichni.
(EL) Pane předsedo, veřejné mínění v celé Evropě požaduje od Unie jedinou věc: zastavit krveprolévání palestinského obyvatelstva.
Musíme odsoudit slepé násilí, ať přichází odkudkoli, ale musíme být konzistentní a uznat, že Izrael reaguje státním terorismem v masivním měřítku.
Neúměrnou odvetu, očividné ignorování jakéhokoli pojetí mezinárodního a humanitárního práva ze strany Izraele, nelze tolerovat.
Je nepřijatelné, aby proti civilistům byly používány bílé fosforové bomby a experimentální zbraně, a je nehumánní, aby se cílem stávaly nevinné ženy a děti.
Kdyby se to stalo v Africe nebo v některé jiné části světa, naše reakce by byla okamžitá a rezoluce Rady bezpečnosti by byly závazné.
Ale v případě Izraele se omezujeme na prohlášení a neplodné debaty.
Domnívám se, že bychom měli použít veškeré politické nástroje včetně asociační dohody, abychom přiměli Izrael ukončit nezákonné násilí vůči Palestincům a přestat bránit přístupu humanitární pomoci.
Nemůžeme jen přihlížet, neboť to z nás dělá spoluviníky krveprolévání.
Jediným řešením je okamžité klid zbraní a otevření humanitárních koridorů do Gazy a zahájení dialogu se všemi stranami.
Pane předsedo, děsivé události v Gaze v posledních dvou týdnech vyvolaly mezinárodní odsouzení Izraele.
V dnešní rozpravě jsme byli svědky, jak se kolegové rozestavují, aby viděli, kdo by mohl vyjádřit to největší rozhořčení vůči židovskému státu.
Pro jednu zemi na Blízkém východě to však byl přesně ten výsledek, o který jim šlo: Írán léta dodával střely, munici a jiné důmyslné zbraně Hamásu.
Poskytoval peníze a zajišťoval výcvik bojovníků Hamásu.
Jeho cílem bylo vyprovokovat Izrael k pozemní válce a krvavý výsledek s hrůznými snímky mrtvých dětí na televizních obrazovkách a v novinách po celém světě je nejlepším možným způsobem jak získat stoupence fundamentalistického islámu a vize íránských muláhů o globálním islamistickém hnutí sjednoceném proti Západu.
Fašistický režim v Teheránu je hlavním sponzorem války a teroru na Blízkém východě a tragickým výsledkem je přesně to, co si Teherán přál.
Odvádí domácí pozornost v Íránu od hospodářské krize způsobené pádem ceny ropy a odvádí mezinárodní pozornost od muláhů, kteří se urychleně snaží vyrobit jadernou zbraň.
Cílem zahraniční politiky Íránu je stát se rozhodující regionální velmocí na Blízkém východě.
Chce sjednotit islámský svět a podřídit ho své vlastní přísné a znepokojivé vizi totalitního islámského bratrstva, kde lidská práva, práva žen a svoboda slova jsou rozemlety na prach, a je hanbou Západu, že neudělal nic, aby čelil íránské agresi nebo aby tuto agresi odkryl.
Tváří v tvář hromadícím se důkazům o sponzorské podpoře teroru ze strany muláhů Západ vybočil ze své cesty ústupků Teheránu, kdy dokonce souhlasil s jeho hlavním požadavkem na oslabení hlavního íránského opozičního hnutí Lidoví mudžahedínové Íránu a zařadil je na seznam teroristů.
To musí skončit.
Pane předsedo, za prvé, řekneme si jasně, že tento parlament dnes podpoří rezoluci číslo 1860 Rady bezpečnosti OSN.
Měla by být bezodkladně uplatněna.
Jako jeden z poslanců tohoto parlamentu, kteří během blokády navštívili Gazu, prohlašuji, že zastavení palby a stažení jednotek nestačí.
Samozřejmě chceme zastavit rakety a chceme, aby teroristé ukončili existenci svých hnutí, ale musíme vidět, že je uzavřeno příměří a ukončena blokáda, aby lidé v Gaze mohli začít žít.
Je to otázka respektování mezinárodního humanitárního práva.
Organizace Human Rights Watch a Islamic Relief mi oznámily, že každodenní tříhodinové pozastavení palby je prostě žalostně málo na to, aby se stačily dostat dovnitř a rozdělit pomoc.
Je to otázka přiměřenosti.
Organizace Save the Children říká, že zabití 139 dětí od začátku konfliktu a 1 271 raněných nelze ospravedlňovat sebeobranou.
Vítám dnešní prohlášení velvyslance EU v Izraeli pana Ramira Cibriána Uzaly, který uvedl, že z těchto důvodů EU a Izrael odloží v této době jednání o povýšení vzájemných vztahů.
To by měly.
(DE) Pane předsedo, v první řadě potřebujeme dosáhnout okamžitého a trvalého příměří na obou stranách - o tom v této sněmovně panuje široká shoda.
Poté však my jako Evropská unie a mezinárodní společenství nemůžeme ponechat osud lidí v Gaze pouze v rukách Hamásu a Izraele.
Hamásu neleží na srdci zájem obyvatel Gazy, neboť velmi dobře věděl, že na neustálé raketové útoky bude Izrael reagovat - a nejen během volebních kampaní.
Za poslední rok průzkumy v Gaze ukázaly pokles politické podpory Hamásu ve prospěch Fatáhu.
Zdá se, že Hamás cynicky počítal s tím, že s velkým počtem palestinských obětí politická podpora Hamásu opět vzroste, ze solidarity s oběťmi.
Izrael, na druhé straně má na mysli téměř výhradně zájem svých vlastních obyvatel, a tak je mezinárodní kritika namířena hlavně na rozsah izraelské vojenské operace a všeobecné akceptování velkého počtu civilních obětí.
Proto bychom my Evropané neměli zůstat jen při vyjednání dalšího příměří a financování oprav infrastruktury.
Již vidím pozměňovací dopis paní komisařky, jsem si jist, že návrh je již hotov a je připraven k předložení rozpočtovému výboru.
Také nestačí jen dohlížet, zda Egypt uzavírá svou síť tunelů na hranici s pásmem Gazy, které slouží k pašování zbraní.
Vyzývám celý Kvartet, včetně silné arabské přítomnosti, aby se společně zavázaly, že do pásma Gazy a okolní oblasti vyšlou jednotky se silným mandátem k udržování míru - v zájmu lidí v Gaze, v Izraeli a Egyptě.
Současně je nutno uspíšit samotný mírový proces.
Jinak se obávám, že budeme stále častěji svědky podobných událostí, jaké jsme viděli v Gaze, a Palestinci ani Izraelci si to nezaslouží.
(ES) Pane předsedo, španělští členové skupiny socialistů v Evropském parlamentu s hrůzou, bolestí a hanbou sledují situaci v Gaze, ale také s odhodláním bránit mír, chránit ty, kteří nejvíce trpí, a zachovat důstojnost a naději.
Pociťujeme hrůzu nad opakujícími se výjevy zavražděných dětí a žalem zničených žen prožívajících nekonečné utrpení po bombardování ghetta, ve které se Gaza proměnila.
Stejnou hrůzu zachytil Picasso na svém obraze Guernica znázorňující naši Guernicu, kterou se zemí srovnaly junkery Legie Kondor před sedmi desítkami let.
Cítíme bolest nad nesmírným utrpením tolika obětí.
Naší hanbou je neschopnost všech - našich zemí, Evropské unie a mezinárodního společenství - za prvé zabránit zločinné agresi, a za druhé ukončit tuto agresi, kterou odsuzujeme.
Cítíme stud a také rozhořčení nad tolika lžemi, nad takovou dvojznačností a tolika zbytečnými řečmi. Je to naše hanba, protože přesně víme, co se děje, přesto nejednáme s potřebnou rozhodností a soudržností.
Historie bude proto žádat vysvětlení od mnohých jako spoluviníků zločinu, přinejmenším kvůli jejich selháním.
Jelikož vždy je "lépe pozdě než nikdy" a jelikož je velmi důležité nechat dveře otevřené naději, Evropská unie musí podpořit opožděnou rezoluci Rady bezpečnosti.
Musí však dohlédnout, aby byla přísně dodržována, stejně jako musí být přísně dodržována naše asociační dohoda s Izraelem, která uvádí možnost svého dočasného pozastavení v případě chování, k jakému právě dochází.
Mimochodem není Hamás odpovědný také za mediální výpadek, že jsem zatím neslyšel, že by si někdo stěžoval?
Pane předsedo, nejprve bych chtěl vyjádřit svou nejhlubší soustrast se všemi těmi nevinnými lidmi, jak v Izraeli, tak v Gaze, kteří v posledních týdnech a měsících trpí s tím, jak zuří konflikt.
Musíme však dbát na to, aby naše přirozená lidskost, naše skutečně oprávněné obavy nezkreslily náš pohled na pravou podstatu situace, kterou se nyní zabýváme.
V Gaze Hamás vytvořil teroristické poddanství: netoleruje žádnou opozici vůči svým názorům, Palestince, kteří mu odporovali, zavraždil, rozštěpil palestinskou samosprávu, odmítl ukončit teroristické útoky na izraelské civilisty, odmítl uznat právo Izraele na existenci, odmítl uznat dříve vyjednané mírové dohody.
Vzpomínám si na slova Hanan Ashrawiové před třemi lety, když jsem monitoroval palestinské volby.
Předpovídala nastolení vlády temných sil - jakou měla pravdu!
Neměli bychom být překvapeni, že jeden poslanec Hamásu měl s pýchou tvrdit, že smrt byla pro Palestince "průmyslem".
Narážel na používání sebevražedných atentátníků a záměrné používání civilních lidských štítů na ochranu potenciálních vojenských cílů.
Používání civilistů tímto způsobem je samozřejmě v přímém rozporu s mezinárodním humanitárním právem.
Pokud čelí takovému úpornému, bezcitnému a nenávistnému nepříteli, co můžeme čekat, že Izrael udělá, když jeho občané jsou neustále vystaveni teroristickým útokům.
Mezinárodní společenství tomu nevěnovalo příliš pozornosti.
Když Izrael podnikl nenásilné kroky, jako uvalení blokády nebo odpojení elektřiny, byl ostře kritizován.
Nyní, když na provokaci Hamásu odpověděl vojenskou silou, pociťuje tíhu mezinárodního nesouhlasu.
Smutnou skutečností je, že s Palestinci po mnoho let zacházeli otřesně ti, kteří ovládají oblasti palestinské samosprávy, mezinárodní společenství, které tolerovalo extremismus a korupci, a arabský svět, který po mnoho desítek let nedělal prakticky nic, aby jejich život a vyhlídky zlepšil.
Potřebujeme Marshallův plán pro Blízký východ.
Palestinci nepotřebují pouze mírové síly, ale také slušnou civilní správu, zbavenou korupce.
Civilní správa musí být pod mezinárodní kontrolou, ale v první řadě je nutno odstřihnout všechna teroristická záchranná lana - zbraně, peníze a politické ohledy.
Pane předsedající, mohl bych souhlasit s tím, co pan Van Orden říká o Hamásu, ale skutečností je, že nic z toho, co říká, neospravedlňuje izraelské bombardování civilistů.
To zásadní, co musíme udělat, je ukončit veškeré bombardování, ať z Hamásu nebo z Izraele.
Doufám, že usnesení, které tuto rozpravu provází, obdrží zítra v této sněmovně hodně hlasů, a doufám, že tak Komise a Rada budou mít pevnější ruku a donutí Izrael i Hamás ukončit zabíjení.
Od té doby, co se Izrael stáhl z Gazy, proměnil ji v největší vězení světa a v posledních třech týdnech z ní udělal jatka, proti teroru nezákonně používal teror, zabíjel muže, ženy a děti a zabíjel možnost dosáhnout životaschopné řešení vycházející z existence dvou států.
K žádnému povýšení vztahů Evropy s Izraelem nemůže dojít, dokud Izrael nezahájí konstruktivní a zásadní dialog se svými sousedy a všemi zvolenými palestinskými poslanci včetně Hamásu.
Evropa by měla dát jasně najevo, že po jakékoli eskalaci této války v Gaze bude následovat naše vystupňovaná reakce na tuto válku.
(HU) Pane předsedající, paní komisařko, vážené kolegyně, vážení kolegové, chování stran v tomto konfliktu považuji za cynické.
Považuji za cynické a nepřijatelné, že Hamás používá civilní obyvatelstvo - dokonce i děti - jako lidské štíty.
Považuji za cynický a nehumánní postoj Izraele, který pod záminkou sebeobrany používá nepřiměřené prostředky, střílí obyvatele Gazy ve velkém a nejhůře to odnáší civilní obyvatelstvo včetně dětí.
Považuji za cynickou a lživou zahraniční diplomacii, která se snaží, až na s významné výjimky, udržet zdání, a přesto i po tolika dnech není schopná zajistit ochranu civilního obyvatelstva a humanitárních agentur a bohužel neumí ochránit ani děti.
Mluvím za děti, protože žádný účel nemůže oprávnit prostředky, které zbytečně ukončují lidské životy.
Život každého dítěte pro nás musí mít stejnou hodnotu, a to na obou stranách hranice.
To je základní pravidlo, které každá strana konfliktu musí pokládat za stejně důležité, má-li být někdy v tomto regionu dosaženo skutečného míru.
Přijetí hodnot spočívajících v respektování lidského života, ochraně civilistů a poskytování humanitární pomoci může vytvořit základ pro dosažení dlouhodobého příměří a dosažení míru na území Palestiny a mezi Palestinou a Izraelem.
Pane předsedající, Hamás rozpoutal teror vůči občanům Izraele a provokoval k odvetě.
Takhle z dálky to vypadá, jako by se někteří z nich radovali z nových civilních mučedníků - včetně dětí - a z publicity, kterou to jejich věci přináší, jakkoli hrozná je to představa pro normálně uvažující lidi.
Nikdy jsem nepodpořil terorismu, nejsem ani kritik Izraele, jenž má právo na mírové soužití v regionu, ale museli bychom být úplně otupělí, kdybychom nepocítili emocionální nevolnost a morální stud nad tím, co se v současnosti děje v Gaze.
Izraelská reakce je zcela nepřiměřená a smrt malých dětí je obzvlášť ostudná.
Doposud jsem se nestavěl proti nové dohodě EU a Izraele.
Věřím na radu, kterou nám minulý měsíc tady v Parlamentu dal dalajláma, a to že nejlepší způsob, jak ovlivnit vztah Číny k Tibetu je udržovat s nimi dobré vztahy.
Myslím, že to platí také pro vztah EU a Izraele, ale jak upoutáme jejich pozornost, abychom vyjádřili tu míru ošklivosti, kterou tady pociťujeme nad rozsahem toho, co se děje?
Mohu dodat, že včera na společné schůzce Výboru pro zahraniční věci a Výboru pro rozvoj bylo všem přítomným rozdáno krátké sdělení o humanitárních potřebách regionu.
Vyzývám Komisi a Radu, aby zajistily přípravu plně kompletního balíčku humanitární pomoci, abychom se tam při první příležitosti mohli vydat a těm trpícím lidem pomoci.
úřadující předseda Rady. - Pane předsedající, jednou z věcí, která zazněla na začátku, bylo, zda bychom neměli navázat kontakt s Hamásem.
Myslím si, že ten čas ještě nenastal.
V posledních měsících se Hamás rozhodně pořád choval jako teroristická organizace.
Dokud se takto chová, zástupci Evropské unie se na něj nemohou oficiálně obracet.
Připouštím, neboť jsem již starý muž, že jsem za svůj život zažil mnoho teroristických organizací, jak se vyvíjely od svého počátku, stávaly se více či méně přijatelné a nakonec je mezinárodní společenství přijalo. Viděl jsem to v Africe.
Viděl jsem to v Itálii.
Viděl jsem to v Irsku.
Viděl jsem to na mnoha místech.
To se stává.
Ale v první řadě si musí přestat počínat jako teroristická organizace.
Pak budu připraven jednat s Hamásem nebo s kýmkoli jiným, ale teprve až se přestanou chovat jako teroristická organizace.
Myslím si, že je důležité, aby to zde zaznělo, protože Evropská unie nemůže ustoupit od svých zásad.
Jsou způsoby, jak naslouchat jejich názorům, dochází k nepřímým kontaktům s politiky v regionu, kteří jsou s nimi ve styku, což je důležité a dobré, ale ještě nenastal čas, aby Evropská unie navázala přímé styky s Hamásem.
Myslím, že v tomto bychom neměli ustupovat.
V jiných ohledech je třeba velice vyzdvihnout Egypt za důležitou úlohu, kterou sehrál v posledních dnech a týdnech, za jeho úsilí a tvrdou práci na dosažení klidu zbraní a možná i příměří a na úplném konci procesu dosažení míru v regionu.
Vím, jak těžké to je.
Jsme po celou dobu s Egyptem ve spojení.
Víme, jak důležitou práci dělají, a chtěl bych jim poblahopřát.
Zazněla otázka, jak můžeme tomuto regionu pomoci.
V první řadě ti, kteří jsou na místě, nám jasně řeknou, co potřebují.
Není na nás, abychom rozhodovali, co je třeba jim dát.
Musí požádat nás a Evropskou unii.
Mnohé členské státy Evropské unie uvedly, že jsou připraveny pomoci veškerým možným způsobem - technicky, poskytnutím poradců, přípravou nezbytných prostředků - ale musí to být v první řadě se souhlasem těch příslušných států.
To je první úkol, který je třeba udělat.
Zaslechl jsem jeden důležitý návrh, a to vypracovat jakýsi Marshallův plán pro Blízký východ.
Domnívám se, že je to velmi dobrá myšlenka a měli bychom se jí zabývat.
Tento region nutně potřebuje shromažďování a rozvíjení nápadů, které po válce tolik pomohly Evropě.
Paní Ferrerová-Waldnerová a další se zmínili o tom, čeho mise dosáhla.
Myslím, že jsme toho dokázali hodně, a chtěl bych ještě jednou vyzdvihnout paní Ferrerovou-Waldnerovou, která v naší delegaci odvedla hlavní práci v humanitární oblasti, kde to, čeho jsme dosáhli, ještě dnes funguje.
Ale abychom měli jasno, i tato nesnadná jednání na Blízkém východě vycházejí z plánu, jehož struktura byla vytvořena již během návštěvy naší delegace na Blízkém východě.
V zásadě se zabývá mírovým uspořádáním a určuje, co je nezbytné.
Náš plán vychází z toho, co jsme tehdy zjistili a projednali se svými partnery.
Mluvilo se zde o povýšení našich vztahů s Izraelem.
Jak víte, bylo to rozhodnutí, které přijala Rada ministrů Evropské unie v červnu 2008.
Toto rozhodnutí lze změnit pouze tehdy, pokud se k tomu rozhodnou sami ministři Evropské unie.
Nemohou jej změnit ani slova velice uznávaného zástupce Evropské unie v Jeruzalémě.
Připouštím, že v současné situaci by bylo předčasné jednat o tom, jak povýšit náš vztah s Izraelem a zda by se v dohledné době měla konat schůzka na nejvyšší úrovni.
V této chvíli opravdu musíme řešit mnohem naléhavější a důležitější otázky.
Znovu zdůrazňuji, že toto rozhodnutí bylo přijato Radou ministrů a v tom to je.
Co můžeme udělat, abychom Izrael zastavili?
Buďme upřímní - velice málo.
Izrael jedná, tak jak jedná, a jako dlouholetý přítel Izraele, což říkám dnes a říkám to zcela otevřeně, nemám velkou radost z toho, co se momentálně děje.
Myslím si, že Izrael si také svou politikou škodí.
To je jedna věc, ale Evropská unie má velmi málo jiných možností než hovořit velice jasně a velice otevřeně a žádat své partnery, aby to zastavili.
Řešení musí nalézt naši partneři na Blízkém východě, Izrael, Egypt a ostatní zúčastněné strany.
Evropská unie v tom může pomoci.
Evropská unie může nabídnout veškerou pomoc, bude-li dohodnut klid zbraní, aby bylo dosaženo stanovených cílů: uzavření pašeráckých přechodů, uzavření tunelů, střežení moře atd. Může v Gaze pomoci mnoha způsoby, například s rekonstrukcí nebo s humanitární pomocí.
Tohle všechno může Evropská unie udělat, ale abych byl zcela upřímný, nemáme moc a prostředky říci "dost".
Copak si Parlament myslí, že můžeme na Blízký východ vyslat obrovskou armádu, aby bojující strany zastavila?
Nemůžeme. Nemáme ty možnosti a Izrael i Hamás jsou závislé na jiných mocnostech, než jsou ty evropské.
Izrael má mocné spojence i mimo Evropu.
Máme omezenou moc, abychom něčeho dosáhli.
Můžeme pomoci, můžeme nabídnout své dobré služby a můžeme se velice aktivně zúčastnit.
V tomto ohledu jsme toho dosáhli již hodně.
Ale nezveličujte naše možnosti.
Pane předsedající, Izrael tvrdí, že uplatňuje své právo na sebeobranu.
V tom případě musí být dodržovány základní zásady spravedlivé války.
Faktem je, že Izrael to zcela jednoznačně ignoruje a pro nás je ignorování této skutečnosti zcela nemorální.
Používat fosfor proti civilistům a říkat si civilizovaná země, to je neslučitelné.
Pochopitelně, že samotná EU to nemůže vyřešit.
Ale je tady bílý slon.
Potřebujeme řešení od USA.
Jejich nevyvážená a nespravedlivá odpověď byla zklamáním.
Načasování těchto operací ze strany Izraele bylo strategicky vypočítáno, ale, pane Obamo, 20. leden se rychle blíží.
Svět čeká a EU je ochotný partner!
Vzkřísíte znovu tyto hodnoty, které s vámi sdílíme, nebo dovolíte, aby tato nespravedlnost převážila - už zase?
Budete pracovat spolu s námi na zajištění ochrany všem potřebným?
Palestinci se vás ptají - copak je správné, že vaše země žádá o humanitární pomoc na zemi, ale mlčí, když z nebe padají jen bomby?
Kolegové, vy, kteří chcete, aby pouze Hamás přestal používat vojenské prostředky: jeďte se podívat do Gazy a na Západní břeh.
Znovu probuďte svoje elementární lidskost a uvidíte, proč síla Hamásu roste.
Tohle není cesta, jak pomoci Izraeli nebo Palestincům.
Okamžité zastavení palby je pouze nutný začátek.
Pane předsedající, je úplně jasné, že strany tohoto konfliktu nerespektují mezinárodní humanitární právo a že v důsledku toho civilní obyvatelstvo Gazy platí hodně vysokou cenu.
V mezinárodním právu musí existovat odpovědnost tam, kde tyto zásady pro vedení války, jako přiměřenost a nediskriminace, nejsou dodržovány.
Jedna z hlavních zásad spravedlivé války stanoví, že chování by se mělo řídit zásadou přiměřenosti.
Použitá síla musí být přiměřená utrpěnému bezpráví.
Bohužel jsme viděli na izraelské straně značnou míru lhostejnosti.
I když uznáváme, že s raketovými útoky začal Hamás proti Izraeli, izraelská reakce byla podle mě nepřiměřená.
Čísla hovoří sama za sebe: bylo zabito více než 900 Palestinců ve srovnání s mnohem nižším počtem Izraelců.
Izrael si musí uvědomit svou odpovědnost a okamžitě přizpůsobit používání síly tak, aby bylo v souladu s mezinárodním právem.
Na druhé straně není možné přehlížet, že Hamás je stále veden Evropskou unií na seznamu teroristických organizací a nadále odmítá vzdát se svého ozbrojeného boje.
Ale nejen to, Hamás vytrvale odmítá uznat právo Izraele na existenci.
Hamás a další palestinské ozbrojené skupiny musí uznat, že lidé jižního Izraele mají právo žít bez bombardování.
Pane předsedající, pro všechny, kteří sledují izraelsko-palestinský konflikt, by teď mohla nastat doba, kdy se nám chce lomit rukama a křičet zoufalstvím.
Nemyslím si však, že bychom to měli udělat, protože podle mého názoru největší zkouškou naší lidskosti dnes je, abychom skutečně pochopili otázky, které se nabízejí.
První otázkou je, že tento konflikt nemůže mít trvalé řešení, dokud nebude ukončeno bombardování Izraele.
Druhou otázkou je, že tento konflikt nemůže mít trvalé řešení, pokud Gaza nebude zpřístupněna pro humanitární pomoc.
Ostatně prezident Peres měl naprostou pravdu, když řekl, že Gaza by měla být otevřena pro pomoc, a ne uzavřena pro rakety.
Myslím si, že toto je podstata a s tím že každý souhlasí.
Návrat k předchozímu stavu není možný a domnívám se, že bychom tady mohli udělat řadu věcí.
Za prvé, Parlament může přimět obě strany k jednání; za druhé, měli bychom stát za Komisí a Radou a podporovat jejich úsilí; a nakonec bychom měli pevně podpořit egyptská jednání, neboť to je jediná cesta, která může vést k nějakému řešení a k zastavení palby, v což my všichni dnes doufáme.
Pane předsedající, nejen poslanci tohoto parlamentu jsou pobouření vývojem v Gaze.
Evropská veřejnost je rovněž pobouřena utrpením lidí v Gaze a příliš dlouhou izraelskou blokádou.
K tomu přidejme neustálé útoky a hrozivé izraelské vojenské násilnosti na nevinných civilistech, zejména na ženách a dětech.
Volání světového společenství po okamžitém zastavení palby naráží na uši hluchých.
Palestinci naléhavě potřebují přístup k potravinám, k lékařské pomoci a bezpečnost.
Izrael musí minimálně dodržovat zásady mezinárodního práva.
Pokud to Izrael neudělá, měl by přijít o veškerou zbývající podporu, kterou mu mezinárodní společenství poskytuje.
Je nešťastné, že rezoluce OSN byla odsunuta na vedlejší kolej.
Je rovněž politováníhodné, že EU si stále ještě hledá svoji roli.
Možná se jí to podaří, přijme-li důraznější opatření než dosud.
Nestačí pouze uložit k ledu povyšování vztahů.
Máme páky.
Jsme hlavním obchodním partnerem.
Poskytujeme tomuto regionu nejvíc finančních prostředků.
A jsme tedy schopni tuto úlohu plnit.
Pane předsedající, je eticky přijatelné a podle mezinárodního práva omluvitelné, aby stát Izrael ve snaze zničit teroristy Hamásu mohl zahájit mohutné vojenské tažení plné hrůzy a hrubého násilí v rozporu s rezolucemi OSN a lidskými právy proti 1,5 milionu nevinných civilistů chycených v pasti?
Je takový postup v souladu s našimi vlastními unijními hodnotami spravedlnosti a demokracie?
Je izraelská lobby tak silná, že dokáže přimět USA a EU, aby - v podstatě - zůstaly nečinné a jen přihlížely nepopsatelným zvěrstvům páchaným ve jménu boje proti teroru?
Pokud odpověď na tyto otázky zní "ano", pak bychom měli všichni chválit statečnou izraelskou vládu za její operaci v Gaze, pokud odpověď zní "ne", pak bychom měli důrazně a jasně Izrael odsoudit a přijmout vůči němu rychlá a účinná opatření včetně obchodních sankcí, aby bylo ukončeno krveprolití v Gaze dnes i do budoucna.
Důrazně nesouhlasím s ministrem, který odešel a který prohlásil, že prakticky můžeme udělat jen velmi málo.
Můžeme a musíme udělat hodně.
Pane předsedající, byl jsem zvolen do této sněmovny před 25 lety.
Toto je pravděpodobně nejdůležitější rozprava, které jsem se zúčastnil.
Paní komisařko, doufám, že jste včera večer velmi pozorně naslouchala Výboru pro zahraniční věci a dnes Parlamentu.
Doufám, že ve svém vystoupení v rozpravě odpovíte tak, na rozdíl od úřadujícího předsedy pana Schwarzenberga, že Evropská unie může při této zvláštní příležitosti uplatnit na agresora morální sílu.
Izraelci jsou spravedliví a čestní lidé, kteří na tomto kontinentu po celá staletí procházeli těžkým utrpením.
Pochopí vaše doporučení Radě ministrů, že by EU měla přerušit veškeré styky s izraelskými orgány, dokud neukončí bombardování.
(ES) Pane předsedající, musíme Izraeli velice důrazně říci, aby zastavil zabíjení a umožnil ošetření raněných a zajistil zásobování obětí.
Izraeli musí být řečeno, že jeho postoj k mezinárodnímu právu bude mít důsledky na jeho vztahy s Evropou.
Chci poblahopřát několika mladým evropským dobrovolníkům, kteří trpí společně s lidmi Gazy, zejména Albertu Arceovi.
Představují ty nejlepší hodnoty solidarity a svobody vyznávané touto naší Evropou, která musí v tomto strašném konfliktu odpovídajícím způsobem reagovat.
(DA) Pane předsedající, chci říci jen dvě věci.
V první řadě bych ráda všem připomenula, že naše rozhodnutí výslovně uvádí a znovu zdůrazňuje, že jsme podpořili pozastavení povyšování vztahů, a já pevně věřím, že nebudeme pokračovat jen tak, jako by se nic nestalo, jen proto, že to předsednictví říká.
Druhá věc je, že Izrael nikdy nesplnil, co v souvislosti s jednáním slíbil.
Nedošlo k zastavení palby, protože Izrael ve skutečnosti v té době nezrušil blokádu, a myslím, že se musím zmínit také o Annapolisu, kde Izrael slíbil, že zmrazí budování osad. K čemu ve skutečnosti došlo?
Prostě zvýšil rychlost osídlování.
Budování osad nikdy nepostupovalo tak rychle jako od jednání v Annapolisu a domnívám se, že dokud v tomto nebude dosaženo pokroku v místě, nikdy nedonutíme Hamás, aby jednal podle pravidel, která chceme, aby dodržoval, a že z tohoto důvodu musíme přimět Izrael, aby plnil svou část dohody.
Pane předsedající, včera jsme měli společné jednání delegací pro vztahy s Izraelem a s Palestinskou zákonodárnou radou a dokážete si představit ty vášně, emoce, obviňování - a navrhovaná řešení - po 18 dnech války v Gaze a přibližně s tisícovkou mrtvých.
Skutečností je, že po osmi letech čekání a poté, co na jeho území dopadlo asi 8 000 střel, které terorizovaly milion obyvatel podél hranic s pásmem Gazy, došla nakonec Izraeli trpělivost.
Začal zajišťovat bezpečnost svých obyvatel, na což má plné právo a povinnost.
Hamás je teroristická organizace a je jasným viníkem a břemenem palestinských obyvatel v Gaze.
Řešení spočívá v posílení Kvartetu, a zejména ve zdvojnásobení společného úsilí nové americké vlády a silnější a integrovanější Evropské unie.
Vítám české předsednictví, jeho priority a jeho okamžité a aktivní zapojení do regionu.
(RO) Tento konflikt, který trvá už velmi dlouho, souvisí s územními problémy a s kulturními rozdíly, které jsou někdy pojímány přehnaným způsobem.
Dlouhodobým řešením je chráněný, bezpečný izraelský stát, spolu se životaschopným palestinským státem.
Tohoto řešení však není možno dosáhnout teroristickými útoky ani vojenskými zásahy.
Aby mohli normálně žít, Palestinci si musí vytvořit stát založený na demokratických institucích a vládě práva, které by zajistily hospodářský rozvoj.
Musí se zříci teroristických útoků a zaměřit svůj zájem na vytvoření normálního politického klimatu, umožnit volbu politiků, kteří tento stát povedou a kteří si skutečně přejí řešit tento konflikt na základě jednání.
(GA) Pane předsedající, chtěla bych vyjádřit podporu těm, kteří odsuzují útoky, a projevit solidaritu lidem v Gaze.
Ministr Schwarzenberg říká, že Evropská unie toho nemůže mnoho dělat.
Evropská unie by měla upustit od povyšování vztahů s Izraelem a dohody, které aktuálně platí, by měly být zrušeny, dokud Izrael nesplní své povinnosti podle mezinárodního práva.
Ještě než došlo k nedávným odsouzeníhodným útokům, celá léta jsme byli svědky kolektivního trestání palestinských obyvatel.
Rozsah a charakter útoků na Gazu prováděných moderní armádou proti obleženým lidem, kteří jsou oslabení v důsledku izolace a obléhání, je naprosto hrůzný.
Bylo nemorální svalit vinu na ty samé lidi - musíme jasně říci, že největší obětí jsou zde lidé, nevinní lidé v Gaze.
(PL) S velkou bolestí sledujeme, co se děje v pásmu Gazy.
Nepodporujeme způsob boje a provokace Hamásu, ale Izrael zvolil pro řešení tohoto sporu s Palestinci nepřiměřené prostředky.
Došlo jednoznačně k porušení zásad mezinárodního práva.
Ani jedna strana konfliktu nemá zájem na tom, aby druhá strana žila v míru.
Obě strany sledují pouze svůj vlastní zájem - tedy národní egoismus.
Mezinárodní veřejné mínění je proti pokračování této války.
Evropská unie a OSN za podpory mnoha zemí by měly rozhodným způsobem zasáhnout.
Je načase tuto nešťastnou válku ukončit.
Izraelské jednotky by se měly vrátit zpět do kasáren.
Hamás musí ukončit raketové ostřelování Izraele.
Na nás je, abychom zajistili naléhavější humanitární pomoc civilnímu obyvatelstvu a postarali se o mrtvé a raněné, kterých je zde údajně okolo 3 000.
Musíme zemi zrekonstruovat a pomoci jí vrátit se k normálnímu životu.
Takový scénář požaduji od současného vedení Evropské unie a Evropské komise.
Pane předsedající, chtěl bych se jen zeptat, zda ještě dnes budeme debatovat o plynu nebo zda to bude z pořadu jednání vypuštěno.
Čekáme tady.
Na pořadu jednání není pouze rozprava o Blízkém východu, ale také rozprava o plynu.
Bylo to z pořadu jednání vypuštěno?
To je další bod na pořadu jednání.
(SL) Zklamalo mě poslední prohlášení ministra zahraničních věcí České republiky, která v současné době stojí v čele Rady.
Samozřejmě že můžeme upínat všechny své naděje ke své komisařce.
Ale celkový počet obětí stále roste.
Pokud i nadále budeme debatovat tímto způsobem, za týden už pravděpodobně bude 1 500 lidí mrtvých.
Jednat s Hamásem je těžké. Je na seznamu teroristických organizací a není snadné přijmout proti němu nějaká opatření.
Izrael na druhé straně je náš přítel a důležitý člen mezinárodního společenství.
Izrael se musí řídit mezinárodními rozhodnutími, rezolucemi OSN a také doporučeními svých přátel a partnerů.
Pokud to neudělal, jeho přátelé a partneři musí být schopni odsoudit jeho jednání a pohrozit mu také sankcemi.
členka Komise. Pane předsedající, budu stručná, protože je to velice dlouhá rozprava.
Dovolte mi, abych jako členka Kvartetu pro Blízký východ, kterou jsem již čtyři roky, nejprve řekla, že Evropská unie hraje svou úlohu, ale nehrajeme tu největší úlohu.
Pro nás všechny je to někdy frustrující, obzvlášť v těchto těžkých chvílích, kdy bychom chtěli okamžitě dosáhnout trvalého a udržitelného příměří, jak jsme navrhovali, ale kdy bohužel není možné dosáhnout jej tak rychle.
Chtěla bych vám alespoň předběžně oznámit poslední informaci, kterou jsem teď dostala ve zprávě uvádějící, že zdroje v Egyptě blízké jednání hlásí, že na nejnovější egyptské návrhy Hamás reaguje příznivě.
To je v každém případě pokrok.
Nejsem si nicméně jistá, zda je to skutečně potvrzené, ale večer ve 20:00 bude také tisková konference Hamásu.
Doufejme, že se věci pohnou kupředu.
Přinejmenším právě to si všichni přejeme.
Za druhé, navzdory všem pocitům marnosti nemáme jinou možnost než dále pracovat na dosažení míru.
A to budeme dělat.
Dokud budu členkou tohoto Kvartetu pro Blízký východ, jsem k tomu zavázána.
Můžeme toho dosáhnout pouze společně a musíme také podpořit a povzbudit palestinské úsilí o usmíření, protože pouze tehdy bude možné úplně zabránit tomu, aby se nenormální situace v Gaze opakovala.
Za třetí, jakmile dojde k zastavení palby, pokusíme se udělat všechno, abychom plně obnovili základní služby obyvatelstvu, které byly tak těžce narušeny.
Domnívám se, že nyní je nejdůležitější ukončit toto ničení a zahájit rekonstrukci a pokusit se dosáhnout míru.
Hovořili jsme o této věci velice obšírně, takže to nebudu protahovat, ale toto je moje představa, a věřím, že je vhodná chvíle.
Za účelem uzavření rozpravy jsem obdržel jeden návrh usnesení podle článku 103 odst. 2 jednacího řádu.
Rozprava je ukončena.
Písemná prohlášení (článek 142)
Vzhledem k barbarství, které postihlo Palestince v pásmu Gazy a které nedávná rezoluce Rady OSN pro lidská práva kritizuje a odsuzuje, důrazně žádáme následující:
rozhodné veřejné odsouzení porušování lidských práv a zločinů páchaných izraelskou armádou, státním terorismem Izraele!
jednoznačné odsouzení nelidské agrese Izraele vůči palestinskému lidu, kterou nemůže nic ospravedlnit!
ukončení agrese a nelidské blokády uvalené na obyvatelstvo pásma Gazy!
naléhavou humanitární pomoc palestinskému obyvatelstvu!
stažení izraelských jednotek ze všech okupovaných palestinských území!
dodržování mezinárodního práva a rezolucí OSN ze strany Izraele, ukončení okupace a osídlování, odstranění segregační zdi, ukončení úkladných vražd, zadržování, vykořisťování a nesčetného ponižování palestinských obyvatel!
spravedlivý mír, který je možný jedině na základě respektování nezcizitelného práva palestinských obyvatel na nezávislý a suverénní stát s hranicemi z roku 1967 a s hlavním městem ve východním Jeruzalémě!
V Palestině je kolonizátor a kolonizovaný, agresor a oběť, utlačovatel a utlačovaný, vykořisťovatel a vykořisťovaný.
Izrael nemůže beztrestně pokračovat!
písemně. - Reakce na konflikt v Gaze musí být vyváženější, než je tomu v současnosti.
Žádné přehnané násilí nelze promíjet, nicméně musíme se podívat hlouběji na příčiny konfliktu.
Jednání s Hamásem, tak jak je, nejsou možná.
Teroristické uskupení, které cynicky používá svých vlastních lidí jako štítů proti útokům, nemá zájem o vyjednání skutečného míru.
Kromě toho musíme vzít v úvahu, že Hamás převzal důležitou úlohu v řetězci teroristických hnutí, která vedla ke vzniku Hizballláhu a teroristického režimu v Teheránu.
Hamás je tedy nutno považovat za součást širší fronty usilující o rozbití křehké stability na Blízkém východě a její nahrazení fundamentalistickými extremistickými režimy, které v zásadě nepřipouštějí právo Izraele na existenci.
Musíme si skutečně uvědomit, že otázka bezpečnosti Izraele je spojena také s bezpečností EU.
Evropská unie musí uplatnit svou autoritu především při řešení kořenů konfliktu.
Aby nedocházelo k dalšímu zabíjení Arabů a Izraelců, arabští partneři musí uznat právo Izraele na existenci a pomoci zabránit pronikání extremistických hnutí a dalších smrtících zbraní do tohoto regionu.
písemně. - (FI) Pane předsedající, je nezvratnou skutečností, že civilní obyvatelstvo v Gaze a jižním Izraeli bylo zbaveno práva na existenci hodnou lidských bytostí.
Jedna tisková agentura líčila příhodu dvou dětí, které se chystaly přejít silnici v Gaze.
Nerozhlédly se napravo ani nalevo, zda něco nejede - podívaly se nahoru, protože se bály toho, co by mohlo spadnout z nebe.
Pokud jde o těžkou humanitární krizi v Gaze, vinu nepochybně nesou obě strany.
Nezodpovědné počínání Hamásu na palestinských územích, zbabělý způsob skrývání se mezi civilním obyvatelstvem a provokace, které vyvolává svými raketovými útoky, to všechno jsou známky neudržitelnosti palestinské vlády.
Nepřiměřené útoky Izraele na beztak již slabou a zoufalou palestinskou enklávu jsou další známkou jeho lhostejnosti vůči mezinárodním humanitárním závazkům.
Musíme požadovat ukončení tohoto šílenství formou okamžitého a trvalého příměří.
Jako první krok by Izrael měl umožnit dopravu humanitární pomoci do Gazy, kde by zlepšení životních podmínek dlouhodobě vytvořilo rovněž jednu z cest k míru.
Kvartet pro Blízký východ musí podniknout krok správným směrem, přičemž nová americká vláda bude ukazovat cestu.
Egypt má zvláštní odpovědnost vzhledem k problematice týkající se hranic a jeho úloha jako prostředníka společně s Unií nám dává naději.
Světové dějiny ukazují, že hledání míru se nakonec vyplatí.
Nemůžeme se vzdát, přizpůsobit se nebo si zvyknout na myšlenku nevyřešeného konfliktu, protože nic takového neexistuje.
Podle nositele Nobelovy ceny míru Martti Ahtisaariho mír je věcí vůle.
Mezinárodní společenství se může snažit tuto vůli povzbuzovat a posilovat, ale pouze dotčené strany mohou tuto vůli projevit a dospět k trvalému míru.
Paní komisařko, předejte prosím z Evropy tento vzkaz: "Lidé ze Svaté země, ukažte, že chcete mír."
písemně. - Je něco znepokojivého na zjevné bezmoci světa, který nedokáže zachránit nevinné děti a zabránit tomu, aby ve válce byly roztrhány na kusy.
Přes všechna ta slova nedošlo k žádnému přerušení bombardování Gazy, které dosud způsobilo smrt 139 dětí a zranilo jich 1 271.
Tato otřesná čísla bohužel porostou.
Raketové útoky Hamásu na Izrael vyvolaly reakci, kterou si přál - protiútok a ztrátu životů civilistů a další zakopání v pozicích.
Je mi hluboce líto nevinných civilistů, kteří jsou používáni jako lidské štíty.
To musí skončit.
Neurčuji vinu - nemorálně si počínají obě strany, ale zdůrazňuji, že je nutno dosáhnout okamžitého a účinného zastavení palby.
Je životně důležité neprodleně zajistit hladký přístup humanitární a materiální pomoci do Gazy.
Kéž by jen lidstvo mohlo nahlédnout zbytečnost takových válek.
Každý obrázek mrtvých v Gaze vyvolává bouři rozhořčení v celém arabském světě a já se obávám, že se vytrácí hlavní zásada mírového procesu na Blízkém východě: takzvané dvoustátní řešení, nezávislý palestinský stát žijící v míru společně s Izraelem.
Je na mezinárodním společenství, aby při hledání řešení znásobilo své úsilí.
písemně.- (FI) Všichni jsme nyní svědky masového prolévání krve civilistů ze strany izraelských vojáků v Gaze.
My, přesněji řečeno mnoho poslanců napravo, zavíráme oči před tím, co se děje.
Nemohlo by k tomu docházet, kdyby pravicová politická elita ve Spojených státech amerických a v Evropské unii nezavírala oči. Ti, co nechtějí vidět, jsou zároveň těmi, kteří vyzbrojují zabijáky civilistů.
Nadešel čas nastolit otázku přerušení diplomatických styků s pachateli genocidy a etnických čistek.
Situace na Blízkém východě mě naplňuje úzkostí.
Co bude stát dosažení míru?
Kolik civilních obětí si to vyžádá, než bude uzavřeno skutečné příměří: V Bosně a Hercegovině to stálo přinejmenším 10 000 životů, než byla zahájena mírová jednání, než na místo dorazily mírové sbory a než začalo odzbrojování.
Před několika dny jsme si připomněli zničení města Nagyenyed (Aiud).
Před 160 lety bylo v tomto transylvánském městě a jeho okolí zmasakrováno několik tisíc nevinných civilistů včetně žen a dětí.
Od té doby není možné připomínat si tyto oběti společně s většinovým obyvatelstvem.
Může nastat doba, kdy Izraelci a Palestinci si budou nejen společně připomínat vzájemné oběti, ale spojí síly při budování trvalého míru a budoucnosti.
Do té doby je úkolem Evropské unie sloužit jako odpovědný případ.
Je toho hodně, co musíme udělat při vytváření míru v Evropě.
Potřebujeme spolupráci mezi většinovou společností a menšinami na rovném základě.
Minimálně si musíme společně připomínat oběti.
Je toho stále ještě hodně, co je třeba udělat v EU, pokud jde o respektování práv jednotlivce a menšin.
písemně. - (PL) Na lednovém plenárním zasedání Evropský parlament přijal usnesení o konfliktu v pásmu Gazy. Obě strany konfliktu byly vyzvány k uzavření okamžitého a trvalého příměří a k ukončení vojenských akcí (izraelské vojenské operace a ostřelování raketami ze strany Hamásu), které po nějakou dobu bránily přísunu materiální a humanitární pomoci pro občany žijící na území, kde se konflikt odehrával.
Stálo to již tisíce obětí a civilisté včetně žen a dětí trpěli téměř tři týdny.
Je nedostatek základních potřeb, například pitné vody a potravin.
Na zařízení OSN bylo útočeno.
Usnesení požaduje dodržování mezinárodního práva, což by současný konflikt vyřešilo.
Izrael je náš přítel a jako stát má právo se bránit, ale je nutno rozhodně prohlásit a zdůraznit, že v tomto případě jsou používány prostředky velice nepřiměřené.
Izrael musí mluvit s Hamásem, musí s ním jednat, protože dřívější způsoby nefungují.
Evropská unie stojí zároveň před nelehkým úkolem: musí najít mechanismy vedoucí k dialogu a porozumění mezi stranami, které co nejdříve trvale ukončí konflikt.
Písemná prohlášení, která nejsou brána v potaz: viz zápis
Pokračování zasedání
Prohlašuji zasedání Evropského Parlamentu přerušené ve čtvrtek 5. ledna 2009 za obnovené.
Aplikovaný výzkum v oblasti společné rybářské politiky (krátké přednesení)
Dalším bodem jednání je krátké přednesení zprávy o aplikovaném výzkumu v oblasti společné rybářské politiky paní Miguélez Ramosovou, jménem Výboru pro rybolov.
Vážený pane předsedající, vážený pane komisaři, dámy a pánové, zajištění souladu mezi náležitou ochranou ekosystémů a udržitelným využíváním mořských zdrojů, předcházení a kontrola dopadu lidské činnosti na životní prostředí, zlepšování znalostí, technologický vývoj a inovace, jsou úkoly, s nimiž se nelze vypořádat bez podpory evropské vědecké obce.
Výzkum v odvětví rybolovu má také zásadní význam pro vypracování doporučení a poskytování vědeckého poradenství zákonodárcům.
Vyšší investice do výzkumu a vývoje a do shromažďování a zpracovávání spolehlivých dat by vyústily v solidnější a udržitelnější společnou rybářskou politiku.
Přestože výrok, který jsem zaslechla z úst jednoho vědce ('Nikoli peníze, ale lidské zdroje představují problém'), výstižně popisuje situaci, nebudu tvrdit, že výzkum v odvětví rybolovu má přemíru finančních zdrojů.
Místo toho chci konstatovat, že čelíme dvojímu problému.
Za prvé, pane komisaři, částky vyčleněné v sedmém rámcovém programu na mořský výzkum, které by měly mít průřezový charakter, se zdají být nedostatečné pro integrovaný přístup, který je dnes potřebný pro řešení tohoto problému.
Kromě toho, pane komisaři, vědci - a ujišťuji vás, že jsem hovořila s mnohými z nich, abych mohla vypracovat tuto zprávu, před zahájením tohoto procesu i v jeho průběhu - mají problémy při předkládání projektů pro sedmý rámcový program.
Tyto problémy lze na jedné straně částečně připisovat odlišnému zaměření, jež je potřebné pro akvakulturu, která je svou povahou v zásadě průmyslová, a na druhé straně pro výzkum v odvětví rybolovu a mořský výzkum, jež jsou svou povahou multidisciplinární a dlouhodobější.
Až do sedmého rámcového programu byly na oba tyto obory vyčleněny tytéž finanční prostředky a spadaly pod Generální ředitelství pro rybolov, což umožňovalo, aby se navzájem doplňovaly.
V současné době za ně odpovídá Generální ředitelství pro výzkum a v důsledku toho se pro vědeckou obec stává složitým informovat o zájmech a potřebách odvětví ty, kteří vypracovávají pokyny pro výzvy k předkládání návrhů.
Ve vědecké obci kromě toho převládá názor, že se generální ředitelství zřejmě rozhodlo upřednostnit základní výzkum, aniž by dávalo prostor výzkumu zaměřenému na veřejné politiky.
Uvedu příklad: obohatit z vědeckého hlediska strategii mořského výzkumu Společenství nebo přezkoumat vztah mezi rybolovem a změnami klimatu.
Abych tento problém shrnula, cíl mořské politiky Evropské unie spočívající v dosažení produktivního rybolovu v čistém mořském prostředí vyžaduje, aby vědci, kteří působí v tomto oboru, měli přístup k horizontálním mechanismům financování v sedmém rámcovém programu.
Na závěr bych ráda zmínila druhý problém: znepokojující nedostatek mladých vědců ve výzkumu v odvětví rybolovu, který je zřejmě důsledkem odborných kurzů, jež nejsou příliš atraktivní ve srovnání s jinými vědními obory základního výzkumu.
Je nesmírně důležité, abychom zavedli zajímavé a uspokojivé vysokoškolské kurzy, které by nabídly kvalitní profesní příležitosti.
Zdá se také, že je třeba, abychom standardizovali různé modely výzkumu uplatňované v různých členských státech, aby byly schopny lépe porovnávat výsledky a umožnily agregaci dat a rozšíření spolupráce mezi vnitrostátními výzkumnými institucemi.
Samozřejmě si také myslím, že je nesmírně důležité lepší začlenění zkušeností a odborných znalostí rybářů do procesu utváření vědeckých názorů, na nichž mají být založena politická rozhodnutí, která jsou součástí rámcového programu Společenství.
člen Komise. - Vážený pane předsedající, oceňuji, že mohu hovořit o oblasti, za kterou odpovídám.
Komise vítá zprávu Parlamentu o aplikovaném výzkumu týkajícím se společné rybářské politiky a rád bych poděkoval zpravodajce, paní Rose Miguélez Ramosové, a Výboru pro rybolov, za jejich skvělou práci.
Zpráva přichází v pravý čas souběžně s právě probíhajícím zpracováním společné výzvy k předkládání návrhů na mořský a námořní výzkum.
Přichází také v okamžiku zveřejnění pracovního programu do roku 2010 pro sedmý rámcový program a Zelené knihy o reformě společné rybářské politiky, která obsahuje kapitolu o výzkumu.
Komise v zásadě souhlasí s hlavními prvky zprávy.
Vítáme podporu vyjádřenou evropské strategii mořského a námořního výzkumu, která stanoví jako své priority rozšířené budování kapacity, nové infrastruktury, nové iniciativy v oblasti dovedností a vzdělávání, rozvoj integrace napříč zavedenými disciplínami mořského a námořního výzkumu, podporu synergických efektů mezi členskými státy a Komisí a novou správu a řízení v oblasti výzkumu.
Komise uznává význam vyčlenění dostatečného rozpočtu na výzkum v odvětví rybolovu a akvakultury v sedmém rámcovém programu a zároveň zachování přiměřené rovnováhy s ostatními odvětvími výzkumu, zejména v oblasti zemědělství, lesnictví a biotechnologie: Téma 2 - bioekonomika založená na znalostech a Téma 6 - životní prostředí.
Roční rozpočet pro sedmý rámcový program bude v průběhu posledních tří let programu postupně navýšen a jak odvětví rybolovu, tak odvětví akvakultury budou mít z tohoto navýšení určitě užitek.
Komise bude prosazovat své úsilí na podporu výzkumu v souladu se zprávou tím, že v sedmém rámcovém programu dá větší prostor výzkumu v odvětví rybolovu a akvakultury a zajistí přiměřenou rovnováhu mezi výzkumem podporujícím politiku a disciplínami zaměřenými více na základní výzkum a zároveň posílí šíření výsledků a prosazování lepší koordinace mezi vnitrostátními výzkumnými programy.
A konečně, Komise umožní začlenění výzkumu v odvětví rybolovu a akvakultury do širšího kontextu své agendy strategického výzkumu, evropského výzkumného prostoru a nové strategie mořského a námořního výzkumu Evropské unie.
S ohledem na iniciativy, jež jsem právě popsal, jsem přesvědčen, že nyní existuje solidní základ, ze kterého můžeme vycházet při zlepšování odvětví rybolovu a akvakultury prostřednictvím inovačního výzkumu, který bude součástí rámcového programu.
Tato odvětví budou mít dále užitek ze zlepšené spolupráce a koordinace vnitrostátního výzkumu, prostřednictvím různých iniciativ evropského výzkumného prostoru a v rámci směřování společné rybářské politiky.
Pokud mi dovolíte osobní poznámku, mohu vám zaručit, že tento proces není složitější než doposud, jednoduše proto, že na něm pracují titíž lidé a spolupráce s mým kolegou, panem Borgem, je skutečně výtečná.
Myslím si, že toto je způsob, jak by měl být výzkum realizován v budoucnosti.
Spolupracujeme napříč jednotlivými odvětvími a tento přístup skutečně přináší lepší výsledky, které by byly nemyslitelné, kdybychom postupovali v jednotlivých odvětvích izolovaně.
Velice vám děkuji za skvělou práci, kterou jste odvedli.
Tento bod jednání je uzavřen.
Hlasování se bude konat ve čtvrtek 19. února 2009.
Pořad jednání příštího zasedání: viz zápis
18.
Zpráva o politice v oblasti hospodářské soutěže za rok 2006 a 2007 (
Předložení dokumentů: viz zápis
9.
Zpráva o pokroku Chorvatska za rok 2008 (hlasování)
- Před hlasováním o pozměňovacím návrhu 13:
Děkuji, pane předsedo.
V několika posledních dnech a v podstatě až do poslední minuty probíhaly mezi jednotlivými skupinami četné diskuse.
Následující pozměňovací návrh se mi nyní jeví jako návrh, který se těší na tomto shromáždění nejširšímu souhlasu a podle toho, jak jsem byl přímo informován, byl odhlasován společně se souhlasem jak Chorvatska, tak i Slovinska.
V anglickém jazyce zní pozměňovací návrh následovně:
'Recalls the informal agreement reached on 26 August 2007 by the Prime Ministers of Croatia and Slovenia on the submission of their border dispute to an international body; welcomes the readiness of Croatia and Slovenia to accept the mediation offer made by the Commission and takes the view that this mediation should be based on international law; in this context, looks forward to a rapid advancement of the accession negotiations;'("Připomíná neformální dohodu, které bylo dosaženo dne 26. srpna 2007 mezi předsedy vlád Chorvatska a Slovinska, o předání jejich sporu o hranice k vyřešení mezinárodnímu subjektu; vítá připravenost Chorvatska a Slovinska přijmout nabídku k urovnání tohoto sporu učiněnou Komisí a domnívá se, že toto urovnání by mělo být založeno na mezinárodním právu; v této souvislosti očekává rychlý pokrok v přístupových jednáních;")
Studium umění v Evropské unii (krátké přednesení)
Dalším bodem je zpráva paní Badiaové i Cutchetové za Výbor pro kulturu a vzdělávání o studiu umění v Evropské unii.
Pane předsedající, přestože je studium umění ve většině členských států povinným předmětem, existují významné rozdíly ve způsobu jeho výuky.
Z historického hlediska bylo studium umění spojeno s nižším věkem. Avšak dnes přístup celoživotního vzdělávání a rozvoj nových informačních a komunikačních technologií (IKT) rozšiřuje oblast tradičně věnovanou umění a kultuře a vytváří nové formy přístupu k tomuto odvětví a jeho zviditelnění.
Stálý rozvoj IKT rovněž podporuje propagaci znalostní ekonomiky, v níž se intelektuální schopnosti a kreativita řadí na čelná místa.
Návrh usnesení, o kterém budeme hlasovat zítra, vychází z myšlenky, že studium umění tvoří základ odborné přípravy v oblasti umění a podporuje nejen kreativitu, ale také tělesný a duševní rozvoj v této oblasti; považuje vzdělání v oblasti umění za zásadní složku vzdělání v dětství a dospívání a tvrdí, že jeho výuka ve školách položí základ skutečně demokratického přístupu ke kultuře.
Kromě toho považuje odbornou přípravu za velmi významný faktor úspěchu profesionálů v uměleckém a kreativním odvětví, protože studium umění zaměřené na kariérní a profesní rozvoj požaduje po studentech kromě talentu také pevný kulturní základ, který může být získán pouze pomocí mezioborové a systematické odborné přípravy.
To zvyšuje příležitosti pro přístup k zaměstnání v tomto odvětví, stejně jako všeobecné vzdělání, výzkumnou metodiku, podnikatelské schopnosti a obchodní znalosti a také dovednosti v různých činnostech.
Také velmi odborně uznává hospodářský a pracovní potenciál kreativních, kulturních a uměleckých odvětví Evropské unie, které přispívají výrazněji než další vysoce hodnocená odvětví, jako jsou například chemický a potravinářský průmysl.
Kromě toho bychom neměli zapomínat, že školy a umělecká a designová střediska pomáhají vytvářet nové umělecké styly a nová hnutí a otevírat rozdílné kulturní světy, což posiluje vnímání Evropské unie ve světě.
Návrh zprávy se zabývá tím, že by studium umění mělo tvořit povinnou složku osnov na všech stupních škol, a vyzývá členské státy, a koordinovaly své politiky týkající se studia umění na evropské úrovni a aby v tomto odvětví podporovaly mobilitu jak studentů, tak vyučujících, přičemž bude věnována pozornost uznávání kvalifikací v členských státech.
Rovněž vyzýváme Radu, Komisi a členské státy, aby definovaly úlohu uměleckého vzdělávání jako klíčový nástroj výuky při podpoře hodnoty kultury, aby vytvořily společné strategie podpory politik uměleckého vzdělávání a politik odborné přípravy vyučujících se specializací na tento předmět a aby uznaly významnou úlohu, kterou hrají umělci a kreativita v naší společnosti, jak ukázal Evropský rok tvořivosti a inovací.
Konečně je ve zprávě zdůrazněn význam využívání prostředků poskytovaných novými informačními technologiemi a internetem, jež jsou prostředky moderní výuky uzpůsobené současné praxi využitelnými při zavádění uměleckého rozměru do školních osnov, a doporučuje se společné vytvoření evropského portálu pro umělecké a kulturní vzdělávání, čímž se zabezpečí rozvoj a podpora evropského kulturního modelu.
Kvůli všem těmto důvodům bych vás chtěla požádat o většinovou podporu zprávy, což vyšle jasný signál ohledně podpory profesionálů, studentů a podniků v tvůrčím a kulturním odvětví.
Pane předsedající, dámy a pánové, nejprve bych chtěl poděkovat paní Badiaové i Cutchetové za její zprávu z vlastního podnětu o studiu umění v Evropské unii.
Tato otázka patří na evropské úrovni na stále významnější místo.
Všichni souhlasíme s tím, že kultura a umění tvoří zásadní součást vzdělávání.
Pomáhají rozvíjet vnímavost a sebevědomí, tedy zásadní kvality nejen pro naši roli jakožto občanů, ale také pro úlohu hospodářských subjektů, která je nám každému vlastní.
O tom nemůže být pochyb.
Umělecké vzdělávání je nositelem blahobytu, kreativity a sociální integrace.
Jeho podpora v rámci evropských vzdělávacích systémů je zásadní od nejranějšího věku.
Souhlasíme s touto vizí a jsme potěšeni, že vaše zpráva uvádí několik významných iniciativ podniknutých na evropské úrovni, například Evropský rok tvořivosti a inovací.
Význam umění a jeho studia při budování lepší společnosti doprovází jeho dopad na hospodářský život.
Podle posledních odhadů příspěvek kreativních a kulturních odvětví k vytváření hospodářského bohatství se odhaduje na 2,6 % evropského HDP.
Kromě toho může mít z uměleckého a kulturního vzdělání prospěch jakákoliv hospodářská činnost. Inovace podporují vytváření součinností mezi tradičními oblastmi činnosti a činnostmi mnohem inovativnějšími.
Dnes musíme kombinovat technologii a design a současně začleňovat zásady udržitelnosti a hospodářské životaschopnosti.
Tato kombinace vyžaduje novou definici způsobů předávání a získávání znalostí.
Tyto rozdílné otázky jsou uvedeny v dokumentu evropského referenčního rámce z roku 2006, který definuje klíčové kompetence pro celoživotní vzdělávání.
V tomto rámci se stanoví, že umělecké a kulturní vyjádření je zásadní pro rozvoj tvůrčích dovedností, jež jsou velmi užitečné v kontextu pracovního života.
Evropský program pro kulturu zavedl nové způsoby, zejména strukturovaný dialog s občanskou společností a nedávno nové otevřené metody kulturní koordinace.
Realizace těchto metod umožňuje původní tříletý plán práce přijatý Radou dne 21. května 2008, který stanoví pět prioritní oblastí činnosti.
V tomto rámci byla vytvořena skupina odborníků z členských států, která se zabývá tématem součinností mezi kulturou a vzděláváním.
Tato skupina navrhne doporučení k určení osvědčených postupů na vnitrostátní úrovni a rovněž vypracuje několik doporučení členským státům a evropským orgánům.
Kromě toho poskytne metody hodnocení pokroku dosaženého v oblastech politik spadajících do její pravomoci.
Konečně by měla tato skupina výrazně přispět k Evropskému kulturnímu fóru plánovanému na 29. a 30. září 2009 do Bruselu.
Nyní jsem četl odpověď svého kolegy komisaře pana Figeľa.
Rozprava je ukončena.
Hlasování se bude konat v úterý 24. března 2009.
Písemné prohlášení (článek 142)
Zpráva Evropského parlamentu o studiu umění v Evropské unii tvoří součást trvalého úsilí o rozvoj mezikulturního dialogu a je klíčová v souvislosti s Evropským rokem tvořivosti a inovací.
Studiu umění musí být bezpochyby věnována větší a konkrétnější pozornost.
Je důležité, aby se také stalo povinnou součástí vzdělávacího systému od neranějšího věku, protože podporuje emoční a kulturní rozvoj mladé generace.
Toto studium by mělo získat silnější praktický účel a mělo by zahrnovat interaktivní vzdělávání, což by mělo mít za následek hlubší pochopení národních a evropských kulturních hodnot.
Větší mobilita studentů, vyučujících a profesionálů zaměstnaných v tomto odvětví je přímou cestou, jak vytvořit povědomí o evropské identitě, a podporuje kulturní a náboženskou toleranci.
Členské státy musí investovat do vytváření lepších možností neformálního a nezávislého studia umění a předejít poklesu v řadě programů v této oblasti.
Jejich podpora profesního života umělců zvýší obecný zájem o různé formy studia umění.
Partnerství veřejného a soukromého sektoru v této oblasti pomohou modernizovat vzdělávací programy a podporovat aktivnější začlenění nových technologií do procesu výuky.
Většina prostředků určených koordinované evropské politice týkající se studia umění přichází v podobě investic na podporu evropského kulturního vlivu v globálním měřítku, na kreativitu a nepřímo na ekonomiku EU.
5.
O prioritách EU v souvislosti se 64. zasedáním Valného shromáždění OSN (
21.
Evropská iniciativa pro rozvoj mikroúvěru na podporu růstu a zaměstnanosti (
3.
Výkonnost a životaschopnost evropského leteckého systému (
- Před hlasováním:
Parlament dosáhl dohody s Radou a tuto dohodu podpořilo pět politických skupin.
Hovořím o dvou zprávách, o nichž budeme hlasovat.
Kvůli pozměňovacím návrhům, které předložili dva naši kolegové poslanci - obsah těchto návrhů byl mimochodem již zahrnut do kompromisu dohodnutého s Radou - musíme dnes hlasovat o velkém počtu článků.
Podle pravidel, která považuji za špatná, bychom měli u některých článků nejprve hlasovat o znění Výboru pro dopravu a cestovní ruch a poté o kompromisním znění.
Rád bych požádal, abychom dnes hlasovali o kompromisním znění, který je zjevně podporován pěti politickými skupinami, aby tak tato dvě nařízení vstoupila v platnost do konce funkčního období této sněmovny.
- Děkuji vám za připomínky.
Cíl, ke kterému směřujete, však bude naplněn tím, že budeme postupovat v souladu s hlasovací listinou a hlasovat o pozměňovacích návrzích.
20.
Budoucnost automobilového průmyslu (hlasování)
- Před závěrečným hlasováním:
- (DE) Paní předsedající, odvolávám se na článek 146 jednacího řádu a děkuji vám, že jsem dostal slovo.
Chtěl bych zejména své kolegy poslance ze Spolkové republiky Německo poprosit o prominutí, že jsem požádal o toto vystoupení.
Na počátku tohoto hlasování se rozpravy zúčastnil pan Jean-Marie Le Pen.
Pan Le Pen, když mu bylo uděleno slovo, zopakoval, že existence plynových komor v Osvětimi je z hlediska historie zanedbatelná.
S odvoláním na článek 146 jednacího řádu, kde se uvádí, jak by se měli poslanci v této sněmovně chovat, žádám předsednictvo Parlamentu, aby prověřilo, zda je toto prohlášení v poslanecké sněmovně, která se hlásí k duchu smíření a pochopení a úctě k obětem, zejména obětem hitlerovského fašismu, přípustné.
Rád bych požádal předsednictvo Parlamentu o radu, pokud jde o nutná opatření.
(Potlesk)
- (FR) Projevte prosím trochu úcty k obětem, které zemřely v Osvětimi a jinde.
Ještě nám zbývají dvě minuty.
Ukažte trochu úcty.
Chci říci jenom to, že plně souhlasím s panem Schulzem a to, co jsme zde dnes slyšeli, je nemístné.
(Potlesk)
- (FR) Paní Wallisová, považuji za mimořádně politováníhodné, že jste udělila slovo panu Daulovi a panu Schulzovi a mně nikoli.
Je pravda, že pokud jde o tuto zprávu, projevila jste se jako odborník na výklad jednoho článku jednacího řádu dvěma různými způsoby.
Proto bych jen z toho důvodu, abych navázal na vystoupení pana Schulze, rád navrhl, abychom přejmenovali budovu Winstona Churchilla, neboť ve svých dvanácti svazcích pamětí, které věnoval historii druhé světové války, nenapsal ani řádek o historii plynových komor.
Bílá kniha o žalobách o náhradu škody způsobené porušením antimonopolních pravidel ES (rozprava)
- Dalším bodem je zpráva, kterou vypracoval Klaus-Heiner Lehne jménem Hospodářského a měnového výboru o bílé knize o žalobách na náhradu škody způsobených porušením antimonopolních pravidel ES -.
Pane předsedající, dámy a pánové, nejprve bych rád poděkoval stínovým zpravodajům, především panu Sánchez Presedovi za sociální demokraty a paní Bowlesové za liberály, kteří se mnou úspěšně spolupracovali na kompromisním znění, které jsme dnes předložili jako zprávu o bílé knize Komise.
Dokázali jsme tentokrát vytvořit velmi silnou většinu z různých politických skupin a dosáhnout životaschopného kompromisu, což může posloužit jako vzor pro budoucí práci Komise a později také při zákonodárných procesech Parlamentu a Rady.
V této zprávě jsme jasně - a správně - dali najevo, že pokud jsou porušena pravidla hospodářské soutěže, je Parlament toho názoru, že podle evropských tradic se jedná především o úkol orgánů - jak vnitrostátních orgánů pro kontrolu hospodářské soutěže, tak evropského orgánu pro kontrolu hospodářské soutěže - učinit příslušná opatření a že to neznamená vytvořit takzvané druhé rameno na stejné úrovni s oficiální činností v boji proti kartelům.
Záměrně jsme si v Evropě zvolili jinou cestu, než jakou sledují ve Spojených státech, s nimiž je naše situace často srovnávána.
V Parlamentu panuje shoda ohledně toho, že potřebujeme řešení pro takzvané hromadné nároky.
Pokud nezákonné chování jednotlivců poškodí velmi vysoký počet osob, které utrpí relativně malé ztráty, je pro takové jednání zapotřebí samostatného řešení , neboť běžné procesní právo jednoduše není dostatečně účinné.
Vytvoření takového nástroje také zčásti zajišťuje přístup k právu a dále rozvíjí vnitřní trh.
Na tom jsme se shodli.
Také jsme se shodli, že nechceme, aby bylo v Evropě vytvořeno odvětví právního sporu, jako je tomu v Americe, kde jeho obrat činí 240 miliard USD. Zákazníkům neposkytuje žádné výhody, a jak všichni víme z příslušné literatury, představuje především zisk pro americké právní společnosti.
Nic z toho příliš nesouvisí s právním státem a my ani nechceme, aby to s ním souviselo.
Shodli jsme se, že procedurální nástroje amerického systému, které způsobují potíže, by neměly být v Evropě přijímány.
Týká se to především důkazů a nákladů. To je velice důležitý bod.
Také jsme se shodli, že zastáváme v podstatě názor, že z hlediska zásady mohou právní předpisy na evropské úrovni být řešením opt-in a že řešení opt-out by bylo možné pouze tam, kde členské státy již podobná řešení sdílí a kde to dovoluje vnitrostátní právo.
Řešení opt-in nepovolují ústavněprávní předpisy každé země a také je v rozporu se zásadou dospělých spotřebitelů.
Jak si stále stěžujeme, Komise se ve své bílé knize vůbec nezabývá otázkou mimosoudního řešení sporu.
Generální ředitelství pro hospodářskou soutěž a Komise se rovnou zabývaly soudními spory.
Jak však již mnoho let víme z rozprav o právní politice konaných v tomto Parlamentu, nejedná se vždy o ideální cestu. Zpravidla bývá mimosoudní řešení sporu při řešení problémů mnohem vhodnější.
Navíc současně prováděná práce generálního ředitelství pro ochranu spotřebitele zabývající se stejným problémem dosáhla mnohem většího pokroku.
Toto generální ředitelství využilo ve své zelené knize, která je o jednu fázi konzultací napřed, rozsáhlého prostoru pro tato alternativní řešení.
Jsme přesvědčeni, že Evropská komise musí tuto otázku bezodkladně přepracovat.
Ještě závěrečný bod, který je velmi důležitý: nechceme, aby právo bylo roztříštěné.
Teď, když se právo hospodářské soutěže rozvíjí a představuje takový nástroj.
Ochrana spotřebitele prochází stejným vývojem.
Jsme si vědomi, že přijde chvíle, kdy se o podobných věcech bude uvažovat v souvislosti s právem kapitálového trhu, s právem životního prostředí a s pracovním právem.
Považujeme za absolutně nezbytné, aby se uvažovalo také o horizontálním přístupu a abychom podpořili alespoň procedurální nástroje, které jsou ve všech oblastech horizontálního nástroje víceméně stejné.
To je také klíčové.
člen Komise. - Pane předsedající, jménem Komise bych chtěl přivítat zprávu pana Lehna, kterou přijal Hospodářský a měnový výbor (ECON) a jež byla přijata na základě širokého souhlasu napříč politickými skupinami.
Jsme také potěšeni, že tato zpráva podporuje bílou knihu.
Komise zaregistrovala, že zpráva souhlasí se závěry této knihy, tedy že osoby poškozené porušením pravidel hospodářské soutěže ES mají v současnosti značné problémy při požadování náhrady za vzniklé škody.
Souhlasíme, že se musí přijmout opatření, která by zajistila úplné odškodnění poškozených osob.
Také souhlasíme, že kolektivní náhrada škody je velmi důležitá pro spotřebitele i malé podniky, neboť jim umožňuje reálně a účinně získat náhradu v případě škody rozptýlené mezi řadu poškozených.
Komise také plně souhlasí se zprávou výboru ECON, že bychom se měli vyhnout nepřiměřeným či nezákonným soudním sporům.
Z tohoto důvodu tedy musí mechanismus kolektivní náhrady škody obsahovat náležitá opatření.
Také plně souhlasíme s tím, že přístup kolektivní náhrady škody musí být jednotný, a že musí být tedy zajištěn soulad mezi iniciativami zaměřenými na různé oblasti, např. na zákon o hospodářské soutěži nebo o ochraně spotřebitele.
Zároveň Komise vítá ujištění, že jednotný přístup ke kolektivní náhradě škody nemusí nutně znamenat, že řešení ve všech oblastech bude spadat pod jediný horizontální nástroj.
Požadavkem jednotnosti nesmí být zpomalena příprava opatření, která jsou považována za nezbytná pro plné vymáhání právních předpisů hospodářské soutěže ES.
Výbor pro vnitřní trh a ochranu spotřebitelů vyjádřil své stanovisko na základě jistých skutečností: negativní vliv způsobený porušením antimonopolních právních předpisů je velmi často pociťován na konci obchodního řetězce, má tedy dopad na cílové spotřebitele a malé podniky.
Škody za způsobené ztráty jsou v tomto případě významné, ale zároveň je obtížné je vyčíslit, neboť je jimi postižen velký počet osob a jedná se o malé částky.
Proto jsme požádali o balík legislativních i nelegislativních opatření, které by mohl každý občan Evropy použít jako nástroje v případě, že ho taková situace postihne, aby mohl plně vymáhat svá práva a náležité odškodnění.
Podporujeme všechna opatření určená k odstranění problémů souvisejících s dosažením tohoto cíle: zjednodušení přístupu k dokumentům, snížení nákladů na soudní řízení a přenesení důkazního břemene.
Souhlasíme s návrhem Komise spojit zástupné žaloby, které předkládají oprávněné subjekty s kolektivními žalobami vyjádřenými explicitním souhlasem.
Domníváme se však, že kolektivní žaloby typu opt-in by měly být ještě prodiskutovány, neboť poskytují tyto výhody: vyrovnání "jednou a za všechny” a méně nejistoty.
Přestože Smlouva o EU jasně zakazuje vytváření kartelů a jiná porušení zákona o hospodářské soutěži, mají spotřebitelé, jimž byla v této souvislosti způsobena újma, stále problém při požadování nároků na náhradu vzniklé škody.
Například v Rumunsku dostal kartel vytvořený v odvětví výroby cementu pokutu ve výši několika milionů eur.
Současné právní předpisy však nezavazují orgány s pravomocí sledovat hospodářskou soutěž, aby se zapojily do procesu náhrad škod postižených osob.
Rád bych zdůraznil, že je nutné, aby tyto orgány vzaly v úvahu náhradu škod, která byla uhrazena nebo která by měla být uhrazena, při vyčíslování pokut pro společnosti obviněné z porušení pravidel. Zabrání se tak rozdílům mezi způsobenými škodami a uloženými trestnými opatřeními, a především se tím zajistí, že náhrady škod budou postiženým osobám proplaceny.
Z tohoto důvodu vítám záměr Komise zlepšit metody pro poskytnutí záruky práv spotřebitelům v celé Evropě, kterým byly způsobeny škody v důsledku porušení zákona.
Parlament se jasně vyjádřil, že v Evropě nesmí být žádný systém opt-out.
Při podávání žaloby musejí být osoby, kterým byly způsobeny škody, identifikovány co nejrychleji.
Systém opt-in poskytuje záruku, že osoby, kterým byly způsobeny škody v důsledku porušení zákona o hospodářské soutěži, budou odškodněny.
Parlament nechce, aby nikdo další, ať již právníci, obchodní sdružení či úřad pro ochranu spotřebitelů, měli výhody ze soukromých žalob.
Domnívám se také, že Parlament přidal nový důležitý bod, který v návrhu Komise chybí.
Alternativní řešení sporů je v mnoha případech pro poškozené osoby mající nárok na odškodnění účinnější než soudní proces.
Odkazuji tím na skutečnost, že při hledání náhrady způsobených škod by měl proces vyrovnání začít nejprve mimo soudní dvůr.
Takové vyrovnání je mnohem méně nákladné než soukromé žaloby, neboť spotřebitelé získají náhradu za vzniklé škody mnohem rychleji.
jménem skupiny PSE - Pane předsedající, pane komisaři, dámy a pánové, tato zpráva byla Hospodářským a měnovým výborem jednohlasně přijata.
Je to nejenom skvělý výsledek, ale také, vzhledem k obtížnosti, složitosti a kontroverzi tohoto tématu, je tento výsledek výjimečný. Měl by být podnětem a pevným základem nového pilíře v oblasti soukromých žalob, který je velmi důležitý pro zefektivnění politiky hospodářské soutěže Společenství.
Jedná se o nový krok směrem k pokročilejší a účinnější politice odpovědností, která bude respektovat práva poškozených osob a bude účinněji ukládat trestní odpovědnost osoby, která právo porušila.
Proto bych nejprve rád poblahopřál zpravodaji, panu Lehnovi, který měl hlavní podíl na úspěšném završení tohoto úkolu.
Jeho myšlenky, otevřenost a ochota diskutovat a jeho schopnost vytvořit ty nejlepší kompromisy hrají při dosahování tohoto cíle hlavní úlohu.
Dále bych rád poblahopřál navrhovatelům stanovisek, stínovým zpravodajům a těm, kteří předložili pozměňovací návrhy. Ti všichni velmi pozitivně přispěli k obohacení zprávy.
Bílá kniha Komise nazvaná "Žaloby o náhradu škody způsobené porušením antimonopolních pravidel ES" reaguje na žádost, kterou Evropský parlament formuloval ve svém usnesení o zelené knize, jejíž obsah z velké části přijal.
Jedná se o případ, kdy mimo jiné podporuje vzájemné doplňování se veřejných a soukromých soudních žalob a vyslovuje se pro skupinové žaloby, které zjednodušují vymáhání nároků na odškodnění, zároveň však odsuzuje nadměrnost skupinových žalob podávaných v USA. Dále také o případ, kdy navrhuje přístup k relevantním informacím v rámci soudní kontroly, i když odsuzuje "lovení” údajů, a kdy uznává a požaduje samostatné nebo následné žaloby a dobrovolný systém náhrady škody.
Ve zprávě obhajuje Evropský parlament postup spolurozhodování při stanovování právního rámce pro podávání žalob na náhradu škody způsobené porušením antimonopolních pravidel Společenství.
Tento postoj by neměl být považován za odmítání politiky Společenství a kompetencí týkajících se právního základu pro tvorbu právních předpisů, ale měl by být brán jako snaha o zvýšení požadavků na běžné procesy v této oblasti, aby byly dosaženy vyšší hodnoty uznávané ve Smlouvě.
Když nařízení významně ovlivňuje základní práva, například právo občanů na účinnou právní ochranu, které je součástí evropského systému a systému členských států, je nutné, aby se na legislativních aktech podílel i Evropský parlament, aby byla zajištěna zásada demokracie a respektovány právní tradice členských států, v souladu s nimiž se požaduje, aby byly takové záležitosti řízeny pomocí právních ustanovení, jinými slovy aby o nich rozhodovali zástupci, které si veřejnost přímo zvolila.
Zřizuje se také horizontální, integrovaný přístup pro řešení společných problémů, které mohou vedle podávání soukromých žalob v rámci zákona o hospodářské soutěži souviset s dalšími oblastmi. Bude tak možné zabránit roztříštěnému a nejednotnému přístupu.
Soukromé žaloby mohou podávat veřejné orgány i jednotlivci či skupiny.
Druhá možnost může být realizována přímo poškozenými osobami nebo nepřímo prostřednictvím kvalifikovaných subjektů, které byly jmenovány předem či vytvořeny ad hoc, například sdružení spotřebitelů nebo obchodní sdružení.
Pokud žaloby podávají kvalifikované subjekty, musí být v podávané žalobě uvedena skupina poškozených osob, ale totožnost těchto jedinců může být zveřejněna až později, avšak musí to být provedeno co nejdříve, aby se zabránilo zbytečným průtahům a aby se jednalo v souladu se stávajícími právními předpisy.
Takové řešení je velmi důležité při případech nižších škod či škod, které jsou roztříštěné mezi více osob.
Zpráva se vyváženým způsobem zabývá otázkou přístupu k informacím, které jsou nutné pro podání následných žalob.
Měla by být zajištěna ochrana obchodních tajemství, účinnost zmírnění trestů, pro něž jsou požadovány pokyny.
Podmínky byly stanoveny tak, aby rozhodnutí orgánu, který je členem sítě orgánů pro ochranu hospodářské soutěže Společenství mohlo být závazné i v jiném členském státě, a tedy, v plném souladu se zásadou odpovědnosti, mohlo být důkazní břemeno přeneseno. Předpokládá se, že vina či obvinění existuje, pokud bylo zjištěno porušení zákona či pravidel.
Je také třeba zdůraznit, že byla přijata obhajoba založená na přenesení pro nepřímo poškozené osoby a také systém zjednodušující a snižující náklady na soudní řízení.
Rád bych také vyzdvihl vzájemné pozitivní působení mezi veřejnými a soukromými žalobami, které jednak napomáhá při vyřizování náhrad škod pro poškozené osoby, jednak se jeho prostřednictvím stanovilo pětileté období pro vznesení žaloby.
Rád bych na závěr poděkoval Komisi za dialog, který provázel celé období příprav, a chtěl bych požádat pana Komisaře, aby bezodkladně předložil iniciativy, které jsou nutné pro další práci.
jménem skupiny ALDE. - Pane předsedající, ráda bych nejprve poděkovala panu Lehnovi za vypracovanou zprávu a chtěla bych potvrdit, že naše skupina tuto zprávu podpoří.
Také bych chtěla říci, že je podle mne trochu zvláštní, že o ní diskutujeme nyní pozdě večer, když byla otázka týkající se stejného tématu předložena na zítřejší dopoledne.
Bylo by logičtější projednávat je zároveň.
Co se týče mého kladného názoru na zprávu, dovolte mi však, abych zmínila, že výchozím bodem naší skupiny bude "vymáhání spravedlnosti” - spravedlnosti pro malé a střední podniky a pro spotřebitele po celé Evropské unii, když přijdou do styku s nesprávným jednáním a s jednáním, které neodpovídá pravidlům hospodářské soutěže.
Před několika týdny zorganizovala naše skupina v Parlamentu v Bruselu seminář a mě velmi překvapili někteří účastníci, kterých se porušování hospodářské soutěže nejvíce týká, paradoxně v odvětví výroby cementu.
Co říkali?
Prosím, vyřešte tento problém. Potřebujeme mít nějaký nástroj, který by nám umožnil tyto nesprávně jednající osoby na evropském trhu postihovat.
Chceme řešení v rámci Evropy a chceme ho co nejdříve, protože pokud se nám to nepodaří, budeme muset podle mě čelit tomuto problému: v některých členských státech se rozvinou systémy, které následkem volného pohybu soudních rozhodnutí povedou k postupu tzv. forum shopping (zvýhodňování právního postavení jedné ze stran).
Systém v rámci Evropy tedy co nejdříve, prosím.
- Chtěl bych vás ujistit, že váš názor ohledně pořadu jednání bude předán Konferenci předsedů, která pořad jednání stanovuje - chyby se někdy stávají.
Pane předsedající, vnitřní trh znamená největší příspěvek EU k demokracii a prosperitě Evropy.
Mimo jiné vyžaduje účinné antimonopolní právní předpisy.
Jednáme nyní o otázce náhrady škody způsobené porušením antimonopolních pravidel.
Důvody pro to, aby mohli občané a společnosti žádat náhradu škody, jsou velmi opodstatněné.
Zpráva pana Lehna upozorňuje, do určité míry nezáměrně, na problémy a rizika, které jsou s tímto problémem spojené.
Bílá kniha hovoří o evropské právní kultuře, která však neexistuje.
Měli bychom vytvořit právní předpisy na základě našich představ.
Zpravodaj se snaží, abychom se vyhnuli způsobu náhrad škod "po americku”.
To je také otázka představ.
Riziko, že se u nás taková kultura prosadí, je však vysoké.
Rozdělení odpovědnosti mezi orgány EU a členské státy je přehlíženo.
Neexistuje žádná objektivní analýza ohledně požadavků zásady subsidiarity.
Tato zásada prostě není brána vážně.
Mnoho otázek je nejasných a u jiných otázek hrozí, že budou zcela libovolné.
Odstavce 7 a 11 vyvolávají řadu pochybností.
Zcela jasně je nutné začít u žalob o náhradu škody na základě porušení antimonopolních pravidel.
Je třeba, aby byl trestný čin nejprve prokázán u soudu a poté bude zřejmě možné aplikovat res judikata, i v případě individuálních žalob, takže rozsudky ohledně jednotlivých případů nebudou moci být znovu zpochybněny.
Odstavce 15 a 18 společně umožňují žalobci, aby si vybral co nejvýhodnější právní systém.
Tím se vytváří právní nejistota a povede to k postupu tzv. forum shopping, což představuje skutečnou hrozbu.
Nerovnoměrné poskytování informací musí být vyřešeno tím, že společnosti budou nuceny poskytnout informace žalobci.
To povede k subjektivnímu zacházení s důležitými obchodními informacemi, které nesmí být zneužito.
V této fázi je stále ještě hodně rizik a nejasností.
Sněmovna by tedy měla tuto zprávu zamítnout a dříve, než přejdeme k rozhodování, by měla požádat o podrobnější analýzu této otázky.
(DE) Pane předsedající, dámy a pánové. Nejprve bych chtěl velmi poděkovat zpravodaji, panu Lehnovi, za vynikající práci a za nalezení řešení k velmi složitému problému, na němž se shodl i s poslanci z jiných politických skupin.
Z debaty usuzuji, že se všichni shodujeme na tom, že potřebujeme horizontální přístup pro všechny skupinové žaloby. Žádám tedy Komisi, aby jednotlivá generální ředitelství nepředkládala samostatné návrhy ohledně jednotlivých oblastí, ale aby nám poskytla mechanismus, který bude opravdu vhodný pro skupinové žaloby a bude pokrývat všechny oblasti pro evropský vnitřního trh, evropské občany a samozřejmě, jak zmínila paní Wallisová, evropské malé a střední podniky.
Shodujeme se v názoru, že zájmy osob, které utrpěly škodu kvůli monopolu, musí být účinně podporovány a že musíme evropské hospodářství podrobit kontrole vytváření monopolů v souladu se zásadou sociálně tržního hospodářství Nechceme ani žádné zneužívání formou různých vnitrostátních nařízení o postupech tzv. forum shopping.
Během dnešní večerní debaty jsem však nezískal příliš informací, jak toho lze co nejúčinněji dosáhnout. Domnívám se totiž, že možnosti skupinových žalob se často přeceňují.
Proto je důležité stanovit opět nějaká kritéria, podle nichž budeme všechny procesy skupinových žalob posuzovat.
Musíme si odpovědět na otázku, jestli dodatečná ochrana spotřebitelů či poškozených osob ve skupinových žalobách, přeshraničních soudních procesech a procesech, které se týkají více než jednoho členského státu, je opravdu potřeba.
Musíme v rámci evropských postupů tolerovat omezení postupů, které ukládají jednotlivé členské státy - žaloby typu opt-in, opt-out a další věci.
Pokud to jednoduše není možné, jak již Komise částečně naznačila, potřebujeme tedy právní nástroje jednotlivých členských států a společný postup s parlamenty členských států, abychom mohli jednat v zájmu evropských spotřebitelů.
Rozhodně se chceme v Evropě vyvarovat skupinovým žalobám podle amerického modelu.
Chceme zajistit náhradu škody, ale pouze pro ty, kterým byla škoda opravdu způsobena.
Chceme co nejdůrazněji varovat před neoprávněnými žalobami a chceme prosazovat alternativní postupy řešení sporů.
(SV) Pane předsedající, i já bych rád poděkoval panu Lehnovi za konstruktivní a důkladně vypracovanou zprávu, která řeší důležité otázky zákona o hospodářské soutěži a zlepšuje ochranu spotřebitelů.
Evropský soudní dvůr poskytuje jednotlivcům a společnostem právo na náhradu škody způsobenou porušením pravidel hospodářské soutěže. Navzdory tomu však jsou ve skutečnosti osoby, které utrpěly škodu následkem porušení antimonopolních pravidel Společenství, málokdy odškodněny.
Musíme tedy vytvořit mechanismy, které zvýší důvěru a umožní jednotlivcům snadněji uplatňovat svá práva v celé EU.
Víme, že spotřebitelé a malé podniky mají strach vznést žalobu, neboť se obávají dlouhotrvajících procesů a především vysokých výdajů.
Změny v tomto ohledu podpoří přeshraniční obchod.
Pokud má být v celé EU funkční vnitřní trh, kde se lidé budou moci spolehnout na to, že jejich případy budou z právního hlediska správně prověřeny a že získají plnou náhradu za škody, které utrpěli, musíme také nalézt nový mechanismus, který by podávání skupinových žalob zjednodušil.
Vždy, když hovoříme o skupinových žalobách, dostaneme se k systému v USA, zkušenostem s ním a jeho extrémům.
Musíme se z toho samozřejmě poučit, ale nesmíme se jím nechat zastrašit.
Evropa musí mít evropský systém, ne americký.
Když nebudeme nic dělat, situace se jenom zhorší.
člen Komise. - Pane předsedající, děkuji vám všem za velmi zajímavé příspěvky, především za úvodní projev Klaus-Heinera Lehna.
Byl velmi zajímavý a já nyní chápu, jak můžete ohledně tohoto tématu dosáhnout takové shody a spolupracovat na něm nejen ve výborech, ale také v plénu.
Nemohu už toho moc dodat, snad jen ohledně právního základu.
Záleží samozřejmě na cíli a obsahu navrhovaného jednání a rád bych vás jako komisař - zabývám se sice jiným odvětvím, ale mluvím jménem Komise - ujistil, že se v zásadě snažíme velmi úzce spolupracovat s Parlamentem.
Není zatím jasné, jak toho dosáhneme při jednání o praktickém, konkrétním tématu, ale budeme se snažit úzce spolupracovat s Parlamentem nebo spolupracovat tak úzce, jak bude možné v souladu s platným právním základem.
Ohledně vašich názorů na rozštěpení a horizontální přístup se domnívám, že odpovědí Komise - a je to patrné v bílé knize - je jednotný a souvislý přístup, a domnívám se, že právní tradice Evropy a kořeny naší právní kultury jsou odlišné od těch amerických, o kterých jste se tak často zmiňovali.
Ale myslím si, že se od ostatních můžeme poučit a pokračovat v budování našeho systému.
Co se týče veřejného vymáhání a práva, samozřejmě je podle mě velmi důležité, že nesměřujeme k omezování tohoto vymáhání, a také že články 81 a 82 jsou velmi důležitými pilíři jednotného trhu a politik EU.
Články se týkají práva, přičemž žaloby o náhradu škody prosazování tohoto práva doplňují.
Na závěr bych se ještě vyjádřil k tomu, co zaznělo ohledně mimosoudního řešení sporů.
Komise s tím souhlasí, ale nezbytnou podmínkou či základem pro takový - vítaný - přístup je existence a funkčnost účinného systému právních sporů ohledně žalob o náhradu škody na úrovni jednotlivých členských států.
Myslím si tedy, že potřebujeme členské státy nejen povzbudit, ale také jim pomoci k tomu, aby takové systémy v 27 členských státech Unie fungovaly.
Potom se podle mě můžeme těmito body zabývat.
Celkově vám však moc děkuji za diskusi, která byla i pro mne velmi zajímavá, a přeji vám hodně úspěchů.
zpravodaj. - (DE) Pane předsedající, pane komisaři, nejprve bych chtěl poděkovat mým váženým kolegům za velmi přínosné příspěvky.
Myslím si, že jsme všichni táhli za jeden provaz a dosáhli dobrých výsledků.
Abych však předešel jakémukoli nedorozumění, rád bych panu komisaři jasně sdělil, že z pohledu Parlamentu nemá význam, abyste předkládali návrh zákona, který se už asi nebude k ničemu hodit .
O tom není žádných pochyb.
Očekáváme, že Komise zváží to, co jsme dnes rozhodli, a že to začlení do stávajícího návrhu právních předpisů.
Horizontální přístup je důležitý nejenom z hlediska mnou zmíněných důvodů; k problému právního základu se vyjádřil sám pan komisař.
V případě tak významného projektu musí být zvolen takový přístup, který jasně zajistí úlohu Parlamentu jako zákonodárného orgánu se stejnou pravomocí.
Pokud bude zvolen přístup výhradně na základě zákona o hospodářské soutěži, nebude to v souladu se současně platnou Smlouvou z Nice.
To je také základní politický argument pro horizontální přístup, jenž je podle nás v tomto případě správný.
Komise by se nad tím měla podle mne velmi vážně zamyslet.
Dalším významným bodem je podle mne fakt, že stále potřebujeme něco ohledně mimosoudního řešení sporů.
Zmiňoval jste se o tom, že vaše práce sdílí s prací generálního ředitelství pro hospodářskou soutěž podobné cíle.
Když však porovnáme zelenou knihu o ochraně spotřebitelů a bílou knihu o hospodářské soutěži, nepřijde nám, že by mezi nimi nějaká konvergence existovala.
Nejvýrazněji se odlišnost přístupů týkajících se mimosoudního řešení sporů, či spíše absence takového přístupu, projevuje v bílé knize.
Existuje ještě řada dalších problémů, jež by podle nás měly být vyřešeny.
Rád bych se jen stručně zmínil o přístupu k dokumentům Evropské komise.
V každém trestním řízení, v němž se žádá náhrada škody, je možné nahlédnout do dokumentů státního zástupce, vztahujících se k danému případu.
Proč to samé neplatí pro Evropskou komisi?
To je pro mě nepochopitelné.
To samé se týká stanovení trestů: to se také musí zohlednit tak, aby bylo v budoucnosti možné požadovat náhradu škody.
I zde je naléhavě nutné, aby Komise znění přepracovala a předložila znění a návrhy, které budou specifičtější než ty z bílé knihy.
Z pohledu Parlamentu si dovolím jasně sdělit, abych se vyhnul jakýmkoli nedorozuměním, že očekáváme víc než to, co je obsaženo v bílé knize, a také očekáváme, že generální ředitelství pro hospodářskou soutěž se bude řídit našimi návrhy, jinak se setká s odporem této sněmovny.
- Rád bych vám všem poděkoval za vaše příspěvky k tomuto významnému tématu a také bych rád poděkoval panu komisaři, zaměstnancům a tlumočníkům.
Rozprava je ukončena.
Hlasování se bude konat ve čtvrtek 26. března 2009.
Písemná prohlášení (článek 142)
písemně. - (ET) Zpráva Parlamentu zdůrazňuje užitečnost programu shovívavosti ohledně kartelových dohod. Jsem ráda, že zde mohu říci, že se v současnosti projednává návrh programu shovívavosti v estonském parlamentu.
Měl by být důležitou součástí boje proti monopolům, což je významné jak pro lepší fungování společného trhu, tak i pro ochranu práv spotřebitelů, neboť spotřebitelské ceny mohou vlivem kartelových dohod vzrůst až o 25 %.
Také se však domnívám, že žaloby v zastoupení mohou mít také významnou úlohu při účinném uplatňování zákona o hospodářské soutěži a zlepšování ochrany spotřebitele.
Musíme tedy i tomu věnovat pozornost, a to jak v Estonsku, tak na úrovni Evropské unie.
Průzkumy prokázaly, že žaloby v zastoupení by výrazně zvýšily snahy spotřebitelů vymáhat svá práva, a pro země, kde je aktivita spotřebitelů nízká, neboť panují obavy, že tyto žaloby budou nákladné a složité, jsou opatření, jakými jsou žaloby v zastoupení, velmi důležité.
Hromadné stížnosti (rozprava)
Dalším bodem je stanovisko Komise k hromadným náhradám.
členka Komise. - Pane předsedající, jak víte, od počátku mého mandátu zaujímá odškodnění přední místo na seznamu mých priorit.
Jsem přesvědčena, že hmotná práva mají sílu pouze tehdy, pokud umožňují spotřebitelům vymáhání a účinné odškodnění.
Stále častěji je značný počet spotřebitelů poškozován v důsledku stejných či podobných nezákonných praktik ze strany obchodníků a nedostává se jim odškodnění.
Komise zkoumala problémy, s nimiž se spotřebitelé setkávají při získávání odškodnění v rámci kolektivních stížností.
Zadali jsme studii, projednávali jsme tuto otázku s dotčenými subjekty, provedli průzkum mínění a internetové konzultace a nedávno jsme vydali zelenou knihu, na niž jsme obdrželi více než 170 reakcí.
I když konzultace oficiálně skončily k 1. březnu 2009, komentáře stále přicházejí a už teď mohu říci, že ze získaných dokladů vyplývá, že tento problém skutečně existuje.
Proto v zájmu spravedlnosti a zdraví evropského hospodářství musíme nalézt řešení.
Zelená kniha o kolektivním odškodnění spotřebitelů navrhuje různé způsoby řešení tohoto problému.
Z předběžného rozboru obdržených odpovědí vyplývá, že dotčené subjekty jsou si vědomy neuspokojivé situace v oblasti kolektivního odškodnění v členských státech.
Existuje shoda ohledně nezbytnosti přijetí dalších opatření s cílem dosáhnout účinného odškodnění pro spotřebitele, a tím obnovit jejich důvěru v trh.
Organizace na ochranu spotřebitelů upřednostňují závazná opatření pro soudní mechanismy kolektivního odškodnění ve všech členských státech ve spojení s dalšími možnostmi, jako například rozšíření stávajících mechanismů alternativního řešení sporů na hromadné stížnosti.
Obchodní subjekty upřednostňují mechanismy alternativního řešení sporů.
Po několika týdnech po provedení odpovídajícího rozboru všech reakcí zveřejníme odpovědi společně s prohlášením o odezvě, kterou jsme obdrželi, a do léta nastíníme jednotlivé způsoby řešení problému kolektivních stížností.
Nebude se jednat pouze o opakování čtyř možností ze zelené knihy.
Naše myšlení se rozvíjí na základě reakcí na konzultace v rámci zelené knihy.
Na základě výsledků všech těchto konzultací Komise důkladně zhodnotí hospodářský a sociální dopad na jednotlivé dotčené subjekty, včetně nákladů a přínosů jednotlivých možností.
29. května se bude konat slyšení, na němž budeme informovat dotčené subjekty o našich předběžných závěrech.
Dovolte mi zdůraznit, že zvolíme-li jakoukoli cestu, nebudeme se řídit zkušenostmi z USA.
Namísto toho se chceme řídit našimi evropskými právními kulturami a zohlednit stávající zkušenosti členských států.
Jakmile nalezneme jednoznačné možnosti, Evropský parlament, členské státy a dotčené subjekty budou přesvědčeny, stejně jako jsem nyní já, že, nejenže existuje problém, ale že je rovněž potřebné a možné nalézt účinné řešení na evropské úrovni.
Proč by měly poctivé podniky trpět nekalou konkurencí, která vydělává na tom, že spotřebitelé nedostávají žádnou náhradu?
A zdůrazňuji slovo "náhradu".
To je skutečná podstata odškodnění, o které usilujeme.
Proč by se měli spotřebitelé vzdávat legitimní naděje na náhradu a proč by měla společnost tolerovat mezery v oblasti veřejného blaha a spravedlnosti?
Jsem přesvědčena, že nalezneme řešení, které nastolí rovnováhu mezi zlepšením přístupu spotřebitelů k odškodnění a zároveň zabrání nepodloženým stížnostem.
Účinný systém odškodnění posílí důvěru spotřebitelů ve vnitřní trh i v to, co pro ně může Evropa udělat.
Zvlášť je to důležité v dnešní kruté realitě hospodářské a finanční krize.
Jak víte, nadcházející měsíce budou poznamenány řadou institucionálních změn, které mohou ovlivnit načasování i výkon naší práce v oblasti kolektivního odškodnění.
Pokud jde o iniciativu Komise v oblasti žalob pro odškodnění za porušení evropského antimonopolního práva, mohu vás ujistit, že Komise sdílí stanovisko Parlamentu, že tyto dvě iniciativy související s kolektivním odškodněním by měly být soudržné.
Soudržné však neznamená, že dvě rozdílné politiky musejí využívat stejných nástrojů k dosažení stejných cílů.
Stejně tak vás mohu ujistit, že jsem i nadále osobně odhodlána prosazovat tuto záležitost a budu tak činit do konce svého mandátu se stejným nasazením a elánem, jaké jsem této otázce věnovala doposud, samozřejmě s laskavou pomocí a podporou Parlamentu.
jménem skupiny PPE-DE. - Pane předsedající, je mi ctí opět přivítat paní komisařku Kunevovou v této sněmovně.
Paní komisařko, dovolte mi použít vašich vlastních slov o nasazení a elánu při prosazování zájmů spotřebitelů, které - jak doufám - mohu pronést za tuto sněmovnu a rozhodně za všechny členy našeho výboru - obdivujeme a vybízíme vás, abyste v této práci pokračovala.
Domnívám se, že ke kolektivnímu odškodnění přistupujeme zcela správně.
Jak neustále připomínáme, jedná se o nesmírně komplikovaný problém.
Zahrnuje opatření nejen na evropské úrovni, ale obtížné otázky týkající se vazeb na vnitrostátní a regionální právní předpisy a především musí zůstat, jak jste uvedla, na prvním místě spotřebitel.
Soustavně připomínáte, že důvěra spotřebitele ve vnitřní trh a v přeshraniční obchod představuje základní problém, který musíme řešit, protože jinak nebude naplněno právo spotřebitele na přístup a spotřebitelé nebudou moci využívat své volby v přeshraničním obchodu.
To považuji za hlavní smysl dnešního jednání.
Především považuji za důležité načasování a komplikovanost řešení, protože jste dnes naznačila řadu řešení, je však zřejmé, že řešení, která budou zahrnovat nové soudní mechanismy na evropské úrovni, zaberou jednoznačně mnohem více času a mohou být potenciálně mnohem kontroverznější než využití některých stávajících opatření alternativního řešení sporů nebo opatření spolupráce v oblasti ochrany spotřebitele.
Domnívám se, že všichni v tomto výboru si vybavíme, že hlubší spolupráce v oblasti ochrany spotřebitele je jedním z hledisek, které prošly naším výborem v minulém volebním období Parlamentu, a byli bychom rádi, aby se stalo účinnějším.
Domnívám se, že zde je nástroj, který může poskytnout spotřebitelům mnohem účinnější způsob odškodnění, o které usilujeme, a to nejen v rámci kolektivních stížností, ale při řešení přeshraničních stížností.
Pokud bychom jej dokázali přednostně prosadit a co nejrychleji nalézt nejlepší řešení, mohu tento přístup pouze doporučit.
Pane předsedající, paní komisařko, děkuji vám za to, že pokračujete v iniciativě Skupiny sociálních demokratů v Evropském parlamentu, a za řešení této záležitosti, neboť se jedná o problém, který je pro občany klíčový.
Mám u sebe mobilní telefon.
Slyšel jsem od řady mladých lidí, že se dostali do problémů, protože se zcela bezděčně - například kvůli vyzváněcímu tónu - dostali do situace, kdy jim po dobu pěti, šesti, sedmi, osmi měsíců, podle typu smlouvy, strhávají určitou částku.
Nikdo se nebude soudit kvůli 5 eurům, pokud má však milion občanů stejnou zkušenost a některý podnik jim neoprávněně naúčtuje 5 milionů EUR, jedná se o nespravedlivou hospodářskou soutěž vůči těm konkurenčním subjektům v Evropské unii, které jednají řádně.
Z toho důvodu je velmi důležité, abychom tento problém řešili.
Je však také důležité, aby děti, mladí lidé, rodiče, kteří se s tímto problémem setkají, měli k dispozici právní nástroje, které skutečně posílí jejich postavení.
V době, kdy Evropa společně roste, kdy lidé nakupují na internetu, je důležité, abychom zaváděli tyto nástroje jako přeshraniční nástroje, což umožní jejich řádné využívání.
Proto je to podle názoru mé skupiny právě hromadná žaloba stanovená těmito nástroji, kterou musíme zvážit s cílem zjistit, zda mohou být tyto žaloby v Evropské unii uplatňovány.
Jak jste rovněž uvedla, paní komisařko, musíme však také tyto nástroje vytvořit tak, abychom předešli krajnostem, jakých jsme svědky například v USA, a přizpůsobit je našim vlastním právním systémům.
Na této záležitosti musíme pracovat a rádi bychom v příštích měsících zaznamenali nějaký pokrok.
Paní komisařko, víte, že jsme v této věci na vaší straně.
Pokud jde o prosazování práv občanů, nás, sociálních demokratů, se to vždy týká.
(DE) Pane předsedající, paní komisařko, děkuji vám za příležitost přispět do této rozpravy.
Paní Kunevová, jsem rád, že jste podpořila prosazení požadavků skupiny Evropské lidové strany (Křesťanských demokratů) a Evropských demokratů v rámci návrhu o kolektivním odškodnění spotřebitelů generálního ředitelství pro hospodářskou soutěž, které plánují regulaci této oblasti podle praxe zavedené v USA, která by měla být rozvíjena prostřednictvím horizontálního přístupu s cílem přistupovat v celé Evropské unii ke všem stejně - k malým a středním podnikům, spotřebitelům, zaměstnancům a podnikatelům.
Je to důležitý krok, který bychom chtěli konstruktivně a pozitivně podpořit.
Jsme si vědomi toho, že v řadě jednotlivých případů je v rámci Společenství vymáhání stížností v oblasti kolektivních práv úspěšnější než vymáhání individuální.
Zůstáváme však i nadále přesvědčeni, že nejlepším způsobem ochrany spotřebitelů v rámci drobných stížností není kolektivní odškodnění, ale veřejnoprávní prosazování těchto stížností, například prostřednictvím žalob na odčerpání zisku jako v německém zákoně proti nekalé soutěži, protože jednotliví spotřebitelé budou bedlivě zvažovat, zda podat kolektivní stížnost s právním zástupcem za 4,99 EUR nebo zda by nebylo například užitečnější, kdyby byly tyto žaloby soustavně sledovány na veřejné úrovni veřejným ochráncem práv a vymáhány odpovídajícími prostředky.
Proto v otázce způsobu spojení těchto dvou složek jsem přesvědčen, že musím bedlivě zvážit, jak pomáhat spotřebitelům co nejúčinněji, neboť spotřebitelé nemají obvykle čas vyhledávat právníky, ale očekávají snadnou a rychlou pomoc.
Druhým bodem, který považuji za důležitý - a i zde generální ředitelství odvedlo velmi dobrou práci -, je skutečnost, že nejzajímavější součástí byla rozprava v rámci bavorské delegace v Bruselu, kde v reakci na dotaz, zda použitím evropských právních prostředků můžeme skutečně vyloučit kolektivní náhrady, jaké se uplatňují v USA, zástupce vašeho generálního ředitelství jednoznačně odpověděl: "Nikoli, nemůžeme".
Podle našeho názoru to znamená, že nemůžeme tento model zcela pomíjet.
Musíme o něm nadále diskutovat, avšak s opatrností, a musíme přitom zohledňovat členské státy a jejich právní možnosti, abychom nakonec dosáhli toho, co všichni chceme, a to je skutečně evropský model, který bude přitažlivý zejména pro spotřebitele a který bude rovněž chránit malé a střední podniky.
Pane předsedající, vím, že paní komisařka je informovaná o tom, že zítra se 4 000 spotřebitelů obrátí na vrchní soud Spojeného království s žádostí o náhradu za vážné alergické reakce, hospitalizaci a úmrtí v důsledku používaných chemikálií v pohovkách a dalším vybavení domácnosti, které byly nyní v EU zakázány.
Podobné případy se vyskytly i ve Francii, ve Švédsku a v Polsku.
V celé Evropě může být i několik tisíc spotřebitelů, kteří utrpěli vážnou újmu v důsledku jedovatých chemikálií.
Jsem přesvědčena, že občané podporují evropský zásah, jestliže vidí, že skutečně pomáhá spotřebitelům řešit skutečné problémy.
Skutečná pomoc v těchto případech znamená dát jim právo podat kolektivní žalobu, kdykoli nakupují zboží nebo služby.
Proto náš výbor zahájil internetové konzultace k návrhu Komise o právech spotřebitelů.
Obdrželi jsme řadu reakcí a mnohé z nich - ze strany podniku či spotřebitele - zdůrazňují potřebu účinného přístupu k odškodnění a náhradám na přeshraniční úrovni.
Jsem přesvědčena, že existuje řada případů, jako tento s toxickými pohovkami, které dostatečně dokládají potřebu existence široké škály možností kolektivního odškodnění, a to nejen s ohledem na lepší přístup ke spravedlnosti, ale i s cílem odradit nezákonné nebo nekalé obchodní praktiky.
Členové našeho výboru samozřejmě chtějí, aby spotřebitelé měli přístup k levným a dostupným prostředkům, jako jsou např. mechanismy alternativního řešení sporů, dnešní rozprava se však dle mého soudu týká především nalezení praktických způsobů, jak reálně pomoci našim spotřebitelům a občanům dosáhnout spravedlivé dohody, spravedlivé náhrady a spravedlivého odškodnění.
(DE) Pane předsedající, dámy a pánové, rád bych úvodem řekl, že i my v zásadě vítáme návrh Evropské komise i tuto zelenou knihu.
Jak již uvedli mí předřečníci, není pochyb o tom, že existuje hromadný jev, při kterém relativně malé ztráty postihují značný počet lidí.
Ztráty jednotlivců jsou malé, celkově se však jedná o značnou částku.
Potřebujeme nástroj, který by tento problém řešil.
Podle mého názoru je třeba o něčem takovém uvažovat.
Pokud jde o kladné stránky, rovněž vnímám velmi pozitivně skutečnost, že generální ředitelství pro zdraví a ochranu spotřebitele ve své zelené knize klade důraz na otázku mechanismů alternativního řešení sporů. To je velký rozdíl oproti bílé knize generálního ředitelství pro hospodářskou soutěž, kterou jsme rovněž v této sněmovně včera projednávali a která doposud zcela pomíjí možnost mechanismu mimosoudního vyrovnání.
Domnívám se, že generální ředitelství pro zdraví a ochranu spotřebitele se ve své zelené knize dostalo dál než pracovníci generálního ředitelství pro hospodářskou soutěž.
Rád bych však vyjasnil dvě věci, které by podle mého názoru měly být vnímány jako kritické poznámky.
Za několik minut, v poledne, bude Parlament přijímat mou zprávu o bílé knize generálního ředitelství pro hospodářskou soutěž.
Velkou většinou budeme v této sněmovně požadovat, aby Evropská komise při řešení této otázky zvolila horizontální přístup.
Nesmíme se spokojit jen s některými nástroji: jeden pro oblast ochrany spotřebitele, jeden pro oblast antimonopolního zákona, jeden pro oblast kapitálového trhu, jiný zase pro životní prostředí, případně pro sociální záležitosti, které si budou navzájem protiřečit, přičemž všechny budou narušovat právní systémy členských států a vést k takovému právnímu zmatení, které se stane nezvladatelné.
V minulosti jsme byli svědky takových případů.
Vzpomínám si například na rozpravu o směrnici o uznávání odborných kvalifikací, kterou jsme později rovněž spojili do jediného nástroje, protože takovéto roztříštění bylo nadále neúnosné.
Komise by v tomto případě neměla dělat znovu stejnou chybu.
Komise by měla zastávat horizontální přístup hned od začátku.
Takové je jednoznačné stanovisko Parlamentu, jak se ukáže za několik minut.
Závěrem podotýkám, že jsem velmi rád, že jsme se shodli na tom, že si nepřejeme vytvářet "stížnostní" průmysl podle amerického modelu s obratem 240 miliard USD ročně, z něhož mají prospěch pouze právníci a spotřebitelé nedostanou zhola nic.
V Evropě chceme vytvořit skutečně právní stát a chceme si zachovat svůj tradiční systém a své chápání zákona.
(ES) Pane předsedající, na trhu bez hranic, jakým je Evropa, je důležité, abychom kromě zachování zdravé hospodářské soutěže stejně zaníceně chránili i spotřebitele.
Za poslední století byla odbourána řada překážek pro produkty, mnohé z nich však přetrvávají, pokud jde o spotřebitele.
Mnohdy spotřebitelé ani nekalé obchodní praktiky neoznámí a spotřebitelské organizace se jimi nezabývají, protože existuje obecné povědomí, že je nesnadné získat náhradu.
Kolektivní odškodnění představuje úsporu sil v případech, kdy je dotčeno mnoho lidí a nabízí mnohem lepší naději na dosažení dohody o náhradě.
Vzhledem k přeshraniční povaze a značnému množství hospodářských transakcí v Evropské unii nelze právo na kolektivní žalobu omezovat vnitrostátními limity.
Potřebujeme skutečnou iniciativu v rámci celé Evropy, která v zájmu účinnosti zajistí určitou míru harmonizace a propojení stávajících vnitrostátních systémů.
Cílem zvoleného modelu je snadný přístup spotřebitele k systému, který nebude zahrnovat nadměrné náklady a byrokracii.
Domnívám se proto, že musíme přiznat prioritu mechanismům alternativních řešení sporu, protože nabízejí větší pružnost, stejně jako jednodušší a méně nákladné právní postupy.
(DE) Pane předsedající, v této sněmovně vládne shoda v tom, že musíme poskytnout spotřebitelům lepší ochranu, zejména v případě, kdy malé ztráty jednotlivců způsobují díky svému velkému počtu problémy, protože není naděje na smysluplnou individuální žalobu.
Otázkou zůstává, jakým způsobem by měla být ochrana spotřebitele a její zlepšení uspořádána?
V tomto ohledu považuji za velmi důležité - a za to jsem Komisi vděčný -, že jsme vyjádřili odhodlání prověřit všechny alternativy a všechna hlediska této složité problematiky a až na základě důkladného zvážení rozhodnout o řešení.
Rád bych se v této souvislosti zaměřil na jedno hledisko, o němž zde ještě nebyla řeč.
Zjistili jsme - a v budoucnu tomu tak může být stále častěji -, že pro mnohé nevládní organizace a mnohá sdružení na ochranu spotřebitele představuje možnost podání hromadné žaloby reklamní materiál.
Toto nebezpečí bychom měli ve svých úvahách zcela jednoznačně zohlednit, abychom nakonec nepomáhali těm, kteří pomoc nepotřebují, a abychom nenechali ty, kteří pomoc potřebují, na holičkách.
členka Komise. - Pane předsedající, ráda bych vám poděkovala za vaše cenné názory.
V určitém smyslu většinu z nich už znám, protože jsme jednotlivě projednávali vaše obavy i naděje týkající se kolektivního odškodnění v Evropě.
Ráda bych opět zopakovala, že nechci stejně jako vy, aby se do evropské právní kultury zaváděl americký styl skupinových žalob.
Vím, že je to jedna z vašich hlavních starostí.
Jak rovněž uvedla paní McCarthyová, zde jde o odškodné.
K tomu již dochází ve Spojeném království, avšak nijak to nesouvisí s tím, o čem zde dnes jednáme a co navrhuji jako náš příští krok v tomto směru.
V této souvislosti bych ráda zdůraznila následující.
Zjistit, zda je skutečně zapotřebí kolektivní náhrady: ano, to činíme a budeme to činit po zelené knize.
Dodržení ústavních omezení: ano.
Vyhnout se americkému stylu hromadných žalob: ano.
Zajistit vyplacení náhrady za způsobené škody, včetně všech nákladů způsobených spotřebiteli, avšak zároveň se i vyhnout jakékoli kárné složce vyplácených náhrad: ano, přesně to máme na mysli.
Odrazovat před předkládáním nepodložených žalob, jak to uvedl pan Rack: ano.
Podpora mechanismu alternativních řešení sporů: samozřejmě, protože je to méně časově náročné, dostupnější a snadnější, jak pro spotřebitele, tak pro podniky, a rovněž se tím nenarušuje zásada subsidiarity.
Těmito několika slovy chci říci, že jsme si plně vědomi problémů a jsme připraveni je řešit a předložit dobrý návrh vytvořený na základě konsenzu a společné shody s vámi.
Opravdu oceňuji skutečnost, že si všichni uvědomujeme, že máme problém a že jsme připraveni tento problém řešit.
Je to velmi dobrý výchozí bod pro další fázi rozprav.
A vzhledem k tomuto problému bych zejména ráda zdůraznila to, co už uvedl pan Lehne - společný přístup, horizontální přístup s paní komisařkou Kroesovou.
Paní komisařka Kroesová a já stejně jako naše příslušné služby úzce spolupracují s cílem zajistit soudržnost našich iniciativ a součinnost.
Tato zásada soudržnosti nevylučuje, že specifické situace nebudou vyžadovat specifická řešení.
Každá z obou iniciativ má odlišné zaměření.
Zatímco zelená kniha o odškodnění spotřebitelů se zabývá odškodněním v případě porušení zákona na ochranu spotřebitele, bílá kniha o hospodářské soutěži se týká výhradně porušení zákona o hospodářské soutěži.
Dalším rozdílem mezi oběma iniciativami je ten, že zatímco zelená kniha o odškodnění spotřebitelů se zabývá pouze odškodněním pro spotřebitele, mechanismy odškodnění navrhované v bílé knize o hospodářské soutěži jsou určeny jak pro spotřebitele, tak pro podniky.
Snažím se tedy získat účinnou náhradu pro naše spotřebitele a tím obnovit jejich důvěru v trh.
Z předchozích rozprav vyplývá, že nás v této snaze Evropský parlament podporuje.
Dovolte mi opět zdůraznit, že Parlament, společně s členskými státy a dotčenými subjekty, se přesvědčí o tom, že nejenže existuje problém, ale že je rovněž možné a potřebné nalézt účinné a vyvážené řešení na evropské úrovni.
Ráda bych vám poděkovala za tuto plodnou rozpravu a vaše cenné názory, a těším se na spolupráci s vámi na tomto materiálu v příštích měsících.
Rozprava je ukončena.
Písemná prohlášení (článek 142)
Rád bych poblahopřál Evropské komisi ke snahám o zlepšení metod, které mohou spotřebitelé využívat k uplatňování svých práv celé Evropě.
Možnosti, které navrhuje zelená kniha, je třeba podrobně projednat.
Jedna věc je však již nyní jistá, a sice že řešení č. 4 zavádějící postup soudního kolektivního odškodnění typu "opt-out", které nabízí spotřebitelským organizacím podíl na vyplácených náhradách, není vhodné (životaschopné).
Pokud chceme posílit důvěru spotřebitelů ve vnitřní trh, musíme zvážit kombinace řešení č. 2 a 3.
Jinými slovy musíme vytvořit evropskou síť vnitrostátních výkonných veřejných orgánů, které budou mít větší pravomoci účinně zasahovat v případě mezinárodních (zahraničních) žalob.
Dále musíme přezkoumat mechanismy alternativního řešení sporů a v případě nutnosti zavést nové mechanismy umožňující i účinnější mimosoudní uplatňování práv spotřebitele.
Rád bych závěrem vyzdvihl skutečnost, že musíme zajistit přijetí horizontálního přístupu s ohledem na mechanismy kolektivní náhrady, a tím zabránit roztříštění vnitrostátních právních úprav a zavést jednotný, společný nástroj pro všechny členské státy.
(Zasedání bylo přerušeno v 11:35 a znovu zahájeno v 12:05)
Schválení zápisu z předchozího zasedání: viz zápis
15.
Návrh opravného rozpočtu č. 2/2009 (
Ověřování pověřovacích listin: viz zápis
8.
Doba ochrany autorského práva a některých souvisejících práv (
- Před hlasováním:
Pane předsedající, omlouvám se, že obtěžuji kolegy v průběhu dlouhého hlasovacího zasedání, ale nově jsme na hlasovacím seznamu zaznamenali, že pozměňovací návrh 80 k bodu odůvodnění se nebere v potaz, pokud projde pozměňovací návrh 37.
První polovina pozměňovacího návrhu zůstává naprosto stejná, ale nová část - ta druhá část - je zásadní.
Pozměňovací návrh 81, což je odpovídající pozměňovací návrh k článku, nebude označen jako pozměňovací návrh, který nebude brán v potaz, pokud k tomuto článku bude přijat pozměňovací návrh 55.
Proto požaduji, abychom hlasovali o pozměňovacím návrhu 80 jako dodatku k pozměňovacímu návrhu 37, pokud poslanci chtějí - což je jiná záležitost - protože se zdá, že totéž děláme u pozměňovacího návrhu 81.
Děkuji vám, paní Bowlesová.
Měli bychom si poslechnout názor zpravodaje, pana Crowleye.
zpravodaj. - Pane předsedající, nemyslím si, že by měl být brán jako dodatek.
Měl by se vzít odděleně.
Opravy hlasování a sdělení o úmyslu hlasovat: viz zápis
Doba vyhrazená pro otázky (Rada)
Dalším bodem je doba vyhrazená pro otázky (B6-0227/09).
Následující otázky jsou určeny Radě.
Předmět: Protilisabonská rétorika
Globální finanční krize ukázala, jak je důležité, aby byla Evropská unie silná.
Od Irska jsme se rychle naučili, že mýty a dezinformace o Lisabonské smlouvě budou slabou útěchou, pokud se hospodářství potápí a roste nezaměstnanost.
Jak chce předsednictví České republiky s jejím prezidentem, který jasně obhajuje protilisabonskou rétoriku, uvést tyto vzkazy do souladu se zjevnou potřebou větší, nikoliv menší, spolupráce?
úřadující předseda Rady. - (CS) Vážená paní předsedkyně, vážené paní poslankyně, vážení páni poslanci, Rada vždy dávala najevo své odhodlání posilovat spolupráci v rámci Evropské unie zejména v době krize.
České předsednictví, které navázalo na činnost svého předchůdce, usilovně pracuje na řešení problémů způsobených současnou finanční a hospodářskou krizí a v této souvislosti přijímá opatření na různých úrovních stanovením společného rámce pro členské státy, o čemž svědčí např. balíček na záchranu bank a plán evropské hospodářské obnovy, regulací finančních trhů a dozorem nad nimi, přičemž na těchto opatřeních se podílí i Evropský parlament podporou investic do infrastruktury, a v neposlední řadě úsilím na mezinárodní scéně.
Evropská rada se na svém zasedání ve dnech 19. a 20. března zaměřila na zvládání finanční krize a problémů reálné ekonomiky a dala jasně najevo, že Evropa může těmto problémům čelit a současnou krizi přestát, pouze pokud bude postupovat jednotně a koordinovaně v rámci jednotného trhu a hospodářské a měnové unie.
Rada se na svém zasedání dne 19. března dohodla, že důrazná koordinovaná reakce Evropské unie v rámci plánu evropské hospodářské obnovy by měla mobilizovat všechny dostupné nástroje včetně prostředků Společenství a měla by plně integrovat strategie růstu, zaměstnanosti, sociálního začlenění a sociální ochrany.
Pokud jde o Lisabonskou smlouvu, Evropská rada dosáhla v prosinci loňského roku dohody o dalším postupu.
Na žádost Irska členské státy souhlasily s poskytnutím určitých právních záruk týkajících se témat, jež byla během loňského referenda v Irsku zdrojem obav.
Evropská rada rovněž souhlasila s tím, aby za předpokladu, že Lisabonská smlouva vstoupí v platnost, bylo v souladu s nezbytnými právními postupy přijato rozhodnutí v tom smyslu, že každý členský stát bude mít v Komisi i nadále svého státního příslušníka.
S výhradou dokončení podrobné navazující činnosti zaměřené na tato témata do poloviny roku 2009 a za předpokladu uspokojivého provedení se irská vláda současně zavázala, že bude usilovat o ratifikaci Lisabonské smlouvy do konce stávajícího funkčního období Komise.
Evropská rada byla na svém zasedání ve dnech 19. a 20. března informována o současném stavu této záležitosti a rozhodla se k ní vrátit na svém zasedání v červnu roku 2009.
Paní předsedající, rád bych poděkoval panu ministrovi za jeho odpověď.
Myslím, že jsme v této sněmovně - a v institucích obecně - příliš defenzivní, když přijde na Lisabonskou smlouvu a Evropskou unii obecně.
Je na čase, abychom ty, kteří útočí na Evropskou unii, zatlačili do defenzivy.
Kde bychom byli bez Evropské centrální banky?
Kde bychom byli - ti z nás, kteří jsou v eurozóně - bez eurozóny?
Jednu věc, kterou nemáme, je hlava Evropské rady, se kterou by se lidé mohli ztotožnit a která by byla schopna vyjádřit se k otázce hospodářského oživení, a myslím si, že je jasné, že ustanovení Lisabonské smlouvy, které o takové hlavě hovoří, je naprosto zásadní.
Pokud by taková osoba nyní existovala, vyhnuli bychom se kličkování, které s sebou přináší šestiměsíční předsednictví.
Možná by pan ministr mohl ve své odpovědi uvést, jaké jsou dle jeho názoru vyhlídky na ratifikaci této smlouvy v České republice.
úřadující předseda Rady. - (CS) Já zareaguji potom souhrnně na všechny otázky.
Je obvyklé nejprve odpovědět tazateli, a to i na jeho doplňující otázky, a pak se běžně odpovídá na další doplňující otázky, které - a to je mé rozhodnutí - vám pak předám.
Byla bych proto ráda, kdybyste nejprve odpověděl.
úřadující předseda Rady. - (CS) Děkuji, paní předsedkyně.
Dámy a pánové, dovolte mi, abych odpověděl na položenou otázku.
Chtěl bych zdůraznit, že v České republice, co se týče ratifikace Lisabonské smlouvy, dvoukomorový Parlament složený z Poslanecké sněmovny a Senátu na této Smlouvě velmi intenzivně pracuje s tím, že 18. února letošního roku vyslovila souhlas Poslanecká sněmovna Parlamentu České republiky.
Tady chci zdůraznit, že podle českého ústavního přádku je k vyslovení souhlasu s touto Smlouvou nezbytná ústavní většina.
Senát Parlamentu České republiky bude s největší pravděpodobností hlasovat o této Smlouvě 6. května s tím, že Senát svůj souhlas vázal na zpracování příslušného návrhu zákona, kterým se podmiňuje přesun pravomocí z úrovně, tedy rozhodování kvalifikovanou většinou, souhlasem obou komor Parlamentu.
Jedná se o tzv. vázaný mandát.
Příslušný zákon byl již vypracován a schválen, takže očekáváme, že 6. května bude hlasovat Senát České republiky o tomto zákonu a poté, co by odhlasoval tento návrh, tak Lisabonská smlouva bude mít ukončenou parlamentní ratifikaci.
Nesouhlasí snad české předsednictví s tím, že problémem Lisabonské smlouvy není nedostatek informací o ní, neboť informace existují a jsou dostupné, ale velké množství dezinformací šířených odpůrci této smlouvy?
S ohledem na to, že Smlouvu nepodepsaly evropské instituce, ale vyjednaly ji členské státy, nesouhlasí snad české předsednictví s tím, že vlády jednotlivých států musí učinit více pro to, aby se postavily mýtům a dezinformacím, na které poukázal pan Mitchell, a jednat společně v této rozpravě, která je pro budoucnost Evropy tak důležitá?
Pane ministře, jsem si jist, že ve vaší zemi, stejně jako v Irsku, voliči cítí obavy ze současné orwellovské Evropské unie.
Nejsou hloupí a vědí, že Komise manipuluje se svým vlastním legislativním plánem tak, aby se do hlavních irských sdělovacích prostředků nedostaly žádné špatné zprávy.
Je hanba, že pan Mitchell, pan Corbett a další jsou tak zaslepeni pozlátkem úspěšného Eurokrata, že nejsou schopni pochopit: že lidé v Irsku dali najevo své rozhodnutí.
Možná byste měl přimět Radu, aby dala pokyn Komisi, aby zastavila masivní nárůst sdělení a informací - taktéž nazývaný propaganda -, a umožnila, aby výsledky rozhodnutí báječných Irů byly vzaty v úvahu a potvrdily, že demokracie je v Evropské unii stále živá.
úřadující předseda Rady. - (CS) Já musím zdůraznit, že bychom všichni měli mít odvahu si přiznat, že informovanost o způsobu fungování Evropské unie mezi občany Evropské unie je velmi nízká.
Evropská unie působí na občany Evropské unie velmi často odtažitě, její instituce jsou velmi nesrozumitelné a oč nižší je tato míra informovanosti, o to snadněji potom vznikají podmínky pro použití např. dezinformací, které se uchytí v myslích lidí snadněji právě proto, že lidé mají nedostatečné informace o fungování Evropské unie.
Myslím si, že právě vyřešení určitého demokratického deficitu a vyřešení toho, že občané se ne vždy s Evropskou unií a jejími institucemi plně ztotožňují, vytvoří podmínky pro to, aby dezinformace tam, kde jsou lživé, neměly možnost či šanci se uchytit.
Já jsem přesvědčen, že je samozřejmě nezbytným úkolem každé vlády členské země Evropské unie vyvracet lživé dezinformace, na druhé straně by vlády členských zemí Evropské unie měly informovat své občany pravdivě o všech aspektech, které se týkají evropské integrace.
Jsem přesvědčen, že jenom tehdy dosáhneme skutečně demokratických postupů.
Předmět: Dvojí zdanění
Jaká opatření se s ohledem na nedávnou judikaturu Evropského soudního dvora chystá Rada navrhnout v oblasti dvojího zdanění k harmonizaci evropských daňových právních předpisů, aby evropští občané nemuseli platit dvakrát stejné zdanitelné plnění?
úřadující předseda Rady. - (CS) Vážená paní předsedkyně, vážení páni poslanci, vážené paní poslankyně, pokud jde o současný stav vývoje Společenství, nebylo dosud na úrovni Společenství kromě směrnice Rady 90/435/EHS ze dne 23. července 1990 o společném systému zdanění mateřských a dceřiných společností z různých členských států, úmluvy ze dne 23. července 1990 o zamezení dvojího zdanění v souvislosti s úpravou zisků sdružených podniků a směrnice Rady 2003/48/ES ze dne 3. června 2003 o zdanění příjmů z úspor v podobě úrokových plateb přijato žádné opatření, které by upravovalo zamezení dvojího zdanění v oblasti přímého zdanění.
Vyplývá z toho, že tato oblast spadá do působnosti členských států za předpokladu, že respektují právo Společenství.
Dohody o zamezení dvojího zdanění, které jsou uzavírány bilaterálně mezi členskými státy v souladu se zmíněnou autonomií podle vzorové dohody OECD, se nezdají dostatečné pro odstranění veškerého právního dvojího zdanění v Evropské unii.
Komise, která má výhradní právo zákonodárné iniciativy ve Společenství ve vztahu k přímému zdanění, v současné době patrně preferuje pragmatický přístup k této otázce vzhledem k zásadě subsidiarity platné pro legislativu Společenství v oblasti přímého zdanění a vzhledem k požadavku jednomyslnosti.
Takovým pragmatickým přístupem by mohlo být posílení spolupráce mezi členskými státy, aby se zajistilo, že jejich vnitrostátní daňové systémy včetně dvoustranných dohod o zdanění vzájemně hladce fungují.
Toto je mimo jiné uvedeno ve sdělení Komise o koordinaci systému přímých daní členských států na vnitřním trhu, zejména v dokumentu KOM 2006/823 v konečném znění.
Rada potvrdila tento přístup Komise spočívající v koordinaci ve svých závěrech ze dne 27. března 2007.
Zdůraznila, že fungování vnitřního trhu lze zlepšit prostřednictvím spolupráce v oblasti zdanění na úrovni členských států, a případně na evropské úrovni, za současného respektování pravomocí členských států.
Rada konstatovala, že v souladu se zásadou subsidiarity mohou vhodná řešení nabývat různých forem.
(ES) Pane předsedo, informace, kterou jste nám dal, je správná, ale my jako poslanci této sněmovny, a zejména jako evropští občané, máme dojem, že v právu Společenství existuje velká mezera.
V současné době, kdy stále roste daňové zatížení ve všech členských státech, je mobilita téměř nemožná.
Když požádáme Komisi o to, aby vysvětlila svůj pragmatický přístup, zdá se, že se Komisi nedostane podpory Rady.
Vypadá to, že se nacházíme v začarovaném kruhu, kdy se Komise odvolává na Radu a Rada na Komisi, a realita je zatím taková, že občané té Evropy, kterou se snažíme vybudovat, nemají možnost pobývat v různých státech nebo navazovat vztahy, protože by to pro ně znamenalo kvůli neexistující harmonizaci daňových systémů velké daňové zatížení.
Může Rada něco udělat, aby tento začarovaný kruh přetnula?
úřadující předseda Rady. - (CS) Já bych chtěl v prvé řadě zdůraznit, že dlouhodobý cíl je řešení formou směrnice nebo mnohostranné smlouvy.
Jedině tak můžeme tento systém vybudovat účinným způsobem z hlediska právních principů.
Evropská komise navrhuje řešení nejnaléhavějších problémů, které vznikají v souvislosti s vnitřním trhem, prostřednictvím lepší koordinace daňových předpisů členských států a lepšími rozhodčími procedurami.
Evropská komise ve svém sdělení ke koordinaci 823 návrh na vytvoření mechanismu pro účinné řešení sporů spojených s problémy mezinárodního dvojího zdanění v Evropské unii uvedla a vzhledem k tomu, že existovala, a to tady zmínil pan poslanec, nedostatečná podpora ze strany členských států, Evropská komise od tohoto požadavku ustoupila ve prospěch jiných iniciativ.
Evropská komise si je plně vědoma dopadu smluv o zamezení dvojího zdanění na vnitřní trh, a má být tedy zahájena příprava veřejných konzultací v roce 2009 a na jejich základě Evropská komise vypracuje sdělení o svých zjištěních s návrhem vhodného postupu řešení existujících problémů.
Evropská rada se opakovaně zabývala tímto problémem v rámci různých iniciativ.
Nejprve při rozšíření rámce směrnice 90/435/ES o společném systému zdanění mateřských a dceřiných společností směrnicí Rady 2003/123/ES, která eliminuje ekonomické a právní dvojí zdanění přeshraničních toků dividend v rámci skupiny Společenství.
V roce 1990 byla přijata arbitrážní konvence s cílem zamezit dvojímu zdanění vyplývajícímu z úpravy převodních cen mezi spřízněnými podniky.
Nicméně tato konvence se neukázala jako velmi účinná také z důvodu, že má povahu mezinárodní smlouvy uzavřené mezi členskými státy, nikoliv povahu právního nástroje Společenství.
V roce 2003 byla přijata směrnice 2003/49/ES eliminující dvojí zdanění u úroků a licenčních poplatků mezi přidruženými společnostmi z různých členských států, která opravňuje pouze stát skutečného vlastníka příjmů zdanit tento příjem.
Otázka rozšíření rámce této směrnice by měla být předmětem dalších jednání na půdě Rady.
V návaznosti na dvě sdělení Komise ke koordinaci systému přímých daní členských států na vnitřním trhu a k zdanění při odchodu bylo ECOFINEM v prosinci 2008 přijato usnesení Rady ke zdanění při odchodu, které usiluje o zamezení dvojího zdanění a koordinuje postup státu v oblasti daní při odchodu v tom smyslu, že při přesunu ekonomických aktivit z jednoho státu do druhého by měl přijímající stát v případě, že se k němu přesunou aktiva fyzické nebo právnické osoby ze státu, který uplatňuje daň při odchodu, uplatnit při prodeji majetku jako výdaj tržní hodnotu majetku, která byla vyměněna v době přechodu aktiv ze státu exitu.
Všichni chápeme, že tyto otázky týkající se zdanění mohou být velmi odborné, ale bude pan ministr obecně souhlasit, že každý, kdo jim rozumí, pochopí, že harmonizace daní není nezbytně nutná pro to, abychom se vyhnuli dvojímu zdanění?
Vše, co potřebujeme - a vím, že je to odborná otázka - je vůle k lepší spolupráci členských států.
S ohledem na množství peněz, které nyní vlády berou daňovým poplatníkům, na které daňové povinnosti těžce dopadají, je na čase, abychom podpořili větší soutěž v oblasti daní a tak snížili daňové zatížení pracujících a rodin v celé Evropské unii.
(DE) Pane úřadující předsedo Rady, myslím, že české předsednictví zaujalo k této otázce velmi pozitivní a aktivní postoj.
Chtěl bych vám k tomu poblahopřát, protože je samozřejmě důležité chránit občany a malé a střední podniky, aby se jim při poskytování služeb také odpovídajícím způsobem vrátily jejich příjmy.
Pro dvojí zdanění není žádné sociální ospravedlnění.
Moje otázka proto zní: věříte, že by zde mohl stanovit nějaké normy Evropský soudní dvůr?
úřadující předseda Rady. - (CS) Vážená paní předsedkyně, vážení páni poslanci, vážené paní poslankyně, Evropský soudní dvůr rozhodl, že přímá aplikace komunitárního práva, svobody volného pohybu a zásady nediskriminace nezavazuje členské státy k odstranění právního dvojího zdanění, které vzniká při vzájemné interakci různých daňových systémů v přeshraničních situacích uvnitř Společenství.
Tento postoj vyplývá z rozhodnutí Evropského soudního dvora ve věci C-513/04 Kerckhaert, Morres.
Soud již v této věci rozhodoval a já jsem přesvědčen, že tady ten prostor je velmi malý.
Podle judikatury Evropského soudního dvora musí smlouvy o zamezení dvojího zdanění splňovat požadavky vnitřního trhu, zejména nesmí zakládat diskriminaci nebo nesoulad se základními svobodami zakotvenými ve Smlouvě o Evropských společenstvích.
Na druhé straně jsem přesvědčen, že právě riziko dvojího zdanění velmi výrazným způsobem komplikuje daňové systémy a komplikuje životy především malým a středním firmám, které někdy velmi obtížně pronikají složitou houštinou jednotlivých národních legislativ.
Právě malé a střední podniky jsou více vystaveny tomuto riziku, protože malé a střední podniky mají větší náklady související s tím, že si nemohou najímat drahé poradenské a právní firmy, tak jako velké korporace, především nadnárodní korporace, a právě proto jsou těmito komplikovanými daňovými systémy více zatíženy.
Já jsem osobně hluboce přesvědčen, že tou nejsprávnější cestou je ve všech členských zemích mít co nejjednodušší, nejpřehlednější systém přímých daní, a sám za sebe dodávám, že daní pokud možno co nejnižších.
Předmět: Drůbeží maso
Souhlasí české předsednictví s ohledem na návrh nařízení Komise o změně nařízení (ES) č. 1234/2007, kterým se stanoví společná organizace zemědělských trhů, pokud jde o obchodní normy pro drůbeží maso, že v zájmu bezpečnosti potravin a ochrany spotřebitelů, možnosti vysledování a kvality produktů je, aby veškeré drůbeží maso prodávané jako "čerstvé" zajišťovalo spotřebitelům stejnou záruku čerstvosti?
Souhlasí předsednictví s tím, že je závažným problémem, pokud je drůbeží maso z drůbeže, která je porážena a jejíž maso je zmrazováno, dopravováno a rozmrazováno - a v některých případech zpracováváno - ve třetí zemi -, je poté uváděno na trh a prodáváno v zemi Evropské unie jako "čerstvé" s původem v Evropské unii?
Souhlasí s tím, že to je nepřijatelné, neboť to mate spotřebitele a je nefér vůči producentům v EU, kteří dodržují přísné předpisy EU?
Jaké kroky činí české předsednictví pro to, aby zajistilo hladké přijetí tohoto nařízení?
úřadující předseda Rady. - (CS) Vážená paní předsedkyně, vážené paní poslankyně, vážení páni poslanci, předsednictví by rádo ujistilo paní poslankyni, že vysoké úrovni bezpečnosti potravin a ochraně spotřebitele v rámci Společenství bez ohledu na to, zda jsou potraviny vyprodukovány na místě nebo dovezeny ze třetích zemí, přikládá velký význam.
V této souvislosti by předsednictví rádo odkázalo na závěry ze zasedání Rady konaného ve dnech 18. a 19. prosince 2008 o bezpečnosti dovážených zemědělských produktů a potravinářských výrobků.
V souladu s pravidly Společenství Rada ve svých závěrech vyzvala Komisi, aby Radě a Evropskému parlamentu předložila do konce roku 2010 zprávu o účinnosti a provázanosti hygienických a fytosanitárních kontrol dovozu potravin.
V důsledku svého závazku zajistit vysokou úroveň ochrany lidského zdraví při provádění politik Společenství Rada v prosinci roku 2008 zcela jednoznačně odmítla Komisí předložený návrh nařízení Rady o provádění nařízení (ES) č. 853/2004, pokud jde o povolení používat antimikrobiální látky k odstraňování povrchového znečištění jatečně upravených těl drůbeže.
Rada měla za to, že použití těchto látek by mohlo případně krýt špatné hygienické postupy.
Evropský parlament vyjádřil ve svém usnesení ze dne 19. června 2008 s návrhem Komise nesouhlas a vyzval Radu, aby návrh zamítla.
Pokud jde o návrh Komise o obchodních normách pro drůbeží maso, předsednictví by rádo potvrdilo, že je v současné době projednáván v Radě s cílem zajistit vysokou úroveň ochrany spotřebitele a předejít tomu, aby drůbeží maso bylo prodáváno jako čerstvé, pokud bylo předtím zmraženo.
Předsednictví může paní poslankyni ujistit, že se provádějí veškerá opatření, která umožní rychlé přijetí tohoto nařízení, jakmile Evropský parlament vydá své stanovisko.
Děkuji předsednictví za odpověď, protože jsem to pochopil tak, že české předsednictví se chystalo v této věci zasáhnout.
Rád slyším, že se o této otázce v Radě diskutuje a že se zasadíte o to, aby nedocházelo k tomu, že se bude drůbeží maso mrazit a poté rozmrazovat a prodávat jako čerstvé, protože to samozřejmě znamená, že mnoho producentů v Evropské unii - vlastně všichni zdejší producenti - nemají stejné výchozí podmínky.
Moje otázka na předsednictví tedy zní: kdy můžeme očekávat reakci Rady a můžete naznačit, jaká konkrétní opatření by mohla být v této věci učiněna?
úřadující předseda Rady. - (CS) Vážená paní předsedkyně, vážená paní poslankyně, vážené dámy a pánové, tato problematika je nyní řešena orgány Rady v rámci jednání o návrhu nařízení Rady o změně nařízení (ES) č. 1234/2007, kterým se stanoví společná organizace zemědělských trhů, pokud jde o obchodní normy pro drůbeží maso.
České předsednictví navrhlo kompromisní text, kterému byla v rámci zvláštního zemědělského výboru Rady vyjádřena většinová podpora.
Text bude postoupen k hodnocení WTO v rámci konzultace s obchodními partnery.
Pokud bude výsledek pozitivní a Evropský parlament rovněž schválí svoji zprávu k návrhu na plenárním zasedání, které by mělo proběhnout, bude kompromisní text českého předsednictví předložen Radě.
Formálně Rada musí čekat na předložení stanoviska Evropského parlamentu, přestože k němu při rozhodování nemusí přihlížet.
Kompromisní text zní, že u výrobků z čerstvého drůbežího masa ve smyslu tohoto nařízení členské státy mohou stanovit poněkud odlišné požadavky na teplotu, které se uplatní na nezbytně nutnou minimální dobu a jen v rozsahu nutném pro umožnění manipulace a dělení prováděných ve zpracovatelském podniku během výroby výrobků z čerstvého drůbežího masa.
Předpokládáme, že Rada by se mohla tímto návrhem zabývat v květnu a vzhledem k dosavadnímu jednání předpokládáme pozitivní průběh.
Po krizi, která před několika lety zasáhla v souvislosti s BSE odvětví hovězího masa, jsme v Evropě zavedli plné evidování a sledování hovězích produktů.
Souhlasí Rada s tím, že se potřebujeme rychle posunout vpřed, i pokud jde o drůbeží a též skopové a vepřové maso, abychom poskytli spotřebitelům stejné informace a stejnou možnost vysledování původu, pokud by bylo něco špatně?
Je zde zpráva paní Sommerové o poskytování informací spotřebitelům, která si nyní klestí svoji cestu Parlamentem, a Rada by mohla souhlasit s tím, že další označování - které by pomohlo i vysledovat původ - by tomuto cíli mohlo napomoci.
úřadující předseda Rady. - (CS) Vážená paní předsedkyně, vážená paní poslankyně, dámy a pánové, Evropská rada se v prosinci loňského roku dohodla na plánu evropské hospodářské obnovy.
Tento plán obsahuje konkrétní opatření na podporu malých a středních podniků, z nichž nejdůležitější jsou opatření zaměřená na zlepšení přístupu malých a středních podniků k financování a snížení administrativní zátěže podnikání.
Evropská rada rovněž vyjádřila podporu zejména navýšení intervencí Evropské investiční banky v letech 2008 až 2011, a to především pro půjčky malým a středním podnikům, což představuje navýšení o 10 miliard eur oproti běžným půjčkám tomuto sektoru.
Evropská rada kromě toho podpořila dočasné překročení prahové hodnoty de minimis po dobu dvou let v souvislosti se státní podporou pro částky do 500 000 eur a úpravu rámce pro státní podporu, jež jsou nezbytné pro zvýšení podpory podnikům, zejména malým a středním.
Evropská rada rovněž vyzvala k používání zrychlených postupů pro zadávání veřejných zakázek, které právo Evropských společenství umožňuje, a ke snížení administrativní zátěže pro podniky.
Evropská rada dále podpořila úplnou implementaci akčního plánu Komise pro iniciativu Small Business Act, který Rada přijala 1. prosince 2008.
Akční plán pro iniciativu Small Business Act by měl pomoci malým a středním podnikům v období hospodářského útlumu prostřednictvím zlepšení přístupu k financování, snížení administrativní zátěže a podpory malých a středních podniků při využívání přínosu vnitřního trhu a prostřednictvím zvyšování konkurenceschopnosti na zahraničních trzích.
Rada došla 5. března k závěru, že tento akční plán by měl být při dodržení zásady subsidiarity plně a co nejrychleji implementován na úrovni Společenství i jednotlivých členských států.
Rada kromě toho znovu připomněla důležitost dalšího zlepšení přístupu k financování - mám tady na mysli úvěry, záruky, mezaninové financování atd. - a také k rizikovému kapitálu pro nově založené inovační podniky a pro malé a střední podniky, přičemž je třeba zohlednit důsledky současné finanční krize.
Je třeba posílit přístup na trh pro malé a střední podniky především větším využitím monitorování trhu a jednotlivých odvětví s cílem identifikovat a řešit překážky na vnitřním trhu.
Požadavky na účetnictví a postupy pro zakládání nových podniků by měly být podstatně zjednodušeny a urychleny.
Evropská rada se na svém zasedání konaném 19. a 20. března shodla na některých opatřeních, kterými jsou: odstraňování existujících překážek a předcházení vzniku nových a dosažení plně funkčního vnitřního trhu, další snižování administrativní zátěže, zlepšení rámcových podmínek pro průmysl v zájmu zachování silné průmyslové základny pro podnikání se zvláštním zaměřením na malé a střední podniky a na inovace, podpora partnerství mezi oblastmi podnikání, výzkumu, vzdělávání a odborné přípravy a zlepšení kvality investic v oblasti výzkumu, znalostí a vzdělávání.
Vážené paní poslankyni rovněž sděluji, že Rada dosáhla 10. března 2009 politické dohody, že všechny členské státy by na základě změny směrnice 2006/112/ES měly mít možnost trvale uplatňovat snížené sazby daně z přidané hodnoty na řadu služeb s vysokým podílem lidské práce, které obvykle poskytují právě především malé podniky.
Z dalších legislativních návrhů vycházejících z iniciativy Small Business Act by měla Rada přijmout nařízení o statutu evropské soukromé společnosti, které usnadní malým a středním podnikům přeshraniční podnikatelské aktivity.
Dále se bude Rada zabývat revizí směrnice o opožděných platbách, jejímž cílem je zajistit, aby právě malé a střední podniky dostávaly za veškeré obchodní transakce zaplaceno včas.
Co se týče agendy lepší regulace, Komise představila v loňském roce 11 nových zrychlených opatření pro snížení administrativní zátěže podnikatelů s cílem dosáhnout 25% snížení stávající administrativní zátěže způsobené unijními právními předpisy do roku 2012.
To by dle odhadů mělo přinést úsporu nákladů ve výši zhruba 30 miliard eur, přičemž největší přínos to bude představovat právě pro malé a střední podniky.
Rada vyzvala 10. března letošního roku Komisi, aby navrhla nová konkrétní opatření ke snížení zátěže pro každou ze 13 klíčových prioritních oblastí akčního plánu.
Konkrétní kroky v této souvislosti představuje přijetí návrhů na zjednodušení třetí a šesté směrnice týkající se fúzí a rozdělení obchodních společností v prvním čtení v Evropském parlamentu, jakož i schválená revize čtvrté a sedmé směrnice.
Avšak tato důležitá práce by měla pokračovat s cílem dosáhnout 25% snížení administrativní zátěže a Komise by měla co nejdříve dokončit prověřování všech stávajících právních předpisů.
(EL) Paní předsedající, děkuji panu ministrovi za jeho odpověď, která obsahovala všechna plánovaná opatření.
Uplatňování těchto opatření nyní musí samozřejmě přinést opravdové výsledky pro všechny malé a střední podniky v Evropské unii, které v důsledku krize trpí, i pro ty, kteří chtějí malý či střední podnik založit.
Právě v tomto bodě bych byla ráda, kdyby mi pan ministr sdělil, zda jsou k dispozici statistiky o zakládání nových podniků a statistiky o podnicích, které zanikají.
Ráda bych dostala informace o těchto srovnávacích statistikách, pokud ne dnes, tak v nějaké budoucí odpovědi.
úřadující předseda Rady. - (CS) Vážená paní předsedkyně, vážená paní poslankyně, dámy a pánové, v závěrech ze zasedání konaného ve dnech 19. a 20. března 2009 Evropská rada konstatovala, že k financování opatření ke zmírňování a přizpůsobování budou zapotřebí značné domácí i vnější zdroje financování jak soukromé, tak veřejné, a to zejména v nejohroženějších rozvojových zemích, a že se EU bude na financování těchto opatření v rozvojových zemích spravedlivou měrou podílet.
Odhady Komise vycházející z nedávných studií naznačují, že se do roku 2020 budou muset dodatečné veřejné a soukromé investice zvýšit přibližně na 175 miliard eur, mají-li být emise sníženy na úroveň slučitelnou s cílem EU.
Současné analýzy rovněž napovídají, že více než polovinu z těchto investic bude třeba učinit v rozvojových zemích.
Sekretariát Rámcové úmluvy OSN o změně klimatu dále odhaduje, že se rozsah potřeb přizpůsobení bude v rozvojových zemích v roce 2030 pohybovat v řádu 23 až 54 miliard eur ročně.
Pokud jde o financování opatření ke zmírňování v rozvojových zemích, přijala Rada jasný postoj.
Rozvojové země by měly s pomocí rozvinutých zemí vypracovat strategie a plány rozvoje nízkouhlíkového hospodářství.
Tyto strategie a plány by měly rozlišovat mezi opatřeními, která lze přijmout samostatně, neboť s nimi jsou spojeny nulové či jen velmi nízké náklady, nebo dokonce znamenají ve střednědobém horizontu čistý přínos, a opatřeními, která povedou ke kladným dodatečným nákladům, jež nemohou jednotlivé země samy snadno nést.
Pro provádění kodaňské dohody je zásadní dostatečná, předvídatelná a včasná finanční podpora.
Mezinárodní finanční architektura zajišťující tuto podporu musí být založena na zásadách účinnosti, účelnosti, rovnosti, transparentnosti, odpovědnosti, soudržnosti, předvídatelnosti a řádného finančního řízení.
V souvislosti se zdroji financování Evropská rada potvrdila možnosti, které lze v mezinárodních jednáních dále prozkoumat, přístup založený na příspěvcích na základě dohodnutého rozsahu, tržní přístup na základě ujednání o dražbách nebo kombinace těchto a jiných možností.
V přechodu k celosvětovému trhu s uhlíkem budou navíc při financování snižování emisí v rozvojových i transformujících se ekonomikách hrát i nadále významnou úlohu flexibilní mechanismy, mechanismus čistého rozvoje a společné provádění.
V této souvislosti bude důležité posílit celistvost z hlediska životního prostředí, příspěvek k udržitelnému rozvoji a spravedlivé geografické rozložení.
Je třeba rovněž dále rozšířit trh s uhlíkem, aby dával jasné signály o ceně uhlíku.
Jde totiž o jeden z nákladově nejefektivnějších způsobů snižování emisí, který současně poskytuje zřetelný stimul pro přechod k nízkouhlíkovému hospodářství.
V návaznosti na dohodu EU o klimaticko-energetickém legislativním balíčku Rada vedle toho také zdůraznila příspěvek tohoto balíčku k úsilí EU o zajištění finančních prostředků na opatření zaměřená na zmírnění změny klimatu a přizpůsobení se jí.
Je zřejmé, že v oblasti financování je třeba ještě mnohé vykonat.
Evropská rada rozhodla, že se k tomuto tématu vrátí na svém červnovém zasedání, aby v souvislosti s probíhajícími mezinárodními jednáními dále zpřesnila svůj postoj.
Chtěla bych poděkovat českému předsednictví za jeho odpověď.
Ve skutečnosti jsem ji obdržela dnes již dříve písemně, protože se předpokládalo, že se k otázce č. 10 nedostaneme.
Mohu skutečně předpokládat, že je to stanovisko české vlády, jak jste právě uvedl, protože by mě potěšilo, kdyby tomu tak bylo?
Děkuji vám, protože to znamená, že česká vláda ušla od počátku tohoto předsednictví dlouhou cestu, pokud jde o otázky změny klimatu.
Kromě zasedání Rady v červnu, můžete naznačit, jaký bude další postup ve věci dohody o takzvaném "spravedlivém podílu" na financování třetích zemí ze zdrojů Evropské unie, pokud jde o zmírňování klimatických změn a přizpůsobování se těmto změnám?
Plně souhlasím s tím, co jste řekl o trhu s uhlíkem a jeho přínosu.
Děkuji, paní Doyleová.
Vidím, že vaše otázka byla zodpovězena předem.
To je praxe, kterou jsem si u Rady i Komise po dlouhou dobu přála, takže vám oběma děkuji za to, že se tak stalo.
(Výkřik Avril Doyleové: "To proto, že předpokládali, že se nedostaneme k otázce č. 10!")
úřadující předseda Rady. - (CS) Vážená paní poslankyně, dámy a pánové, oč kratší je předsednictví této české vlády, o to se snaží být rychlejší, a to je možná ten důvod, proč se snažíme být takto rychlí a všechno včas administrativně ošetřit.
Na otázku, kterou položila paní poslankyně, mi dovolte sdělit, že Evropská rada bude na toto téma znovu jednat v červnu letošního roku.
Podle názoru Rady je důležité více se zaměřit na finanční mechanismy boje se změnou klimatu.
Rada v dostatečné době před kodaňskou konferencí zveřejní přístup Evropské unie k různým metodám financování mitigačních a adaptačních opatření, k podpoře nových technologií a k vytváření vhodného prostředí pro realizaci těchto plánů.
Rada také ukáže, jakým způsobem se bude EU na těchto plánech konkrétně podílet a Rada také vysvětlí, jakým způsobem budou mezi členskými státy sdíleny náklady a úsilí vedoucí k realizaci těchto cílů.
To vše na základě konkrétních návrhů Evropské komise.
Co se týče některých dalších problémů financování globální dohody o boji se změnou klimatu, tak EU dala jasně najevo, že chce v této otázce převzít odpovídající odpovědnost.
EU navíc stanovila základní principy týkající se financování a dala najevo, že o těchto možnostech hodlá jednat se svými partnery ve světě.
Je však jasné, že je příliš brzy odkrýt naše karty tím, že zveřejníme některá čísla.
Nebylo by to rozumné, nebylo by to prozíravé, nebylo by to taktické.
Máme představu o tom, kolik prostředků bude pro realizaci globálního plánu potřeba.
Musíme však alespoň přibližně vědět, jaká mitigační opatření se třetí země chystají zavést.
V tomto kontextu bych rád uvedl, že EU si již v roce 2007 stanovila dobrovolný závazek snížení emisí o 20 % a 30% závazek v případě úspěšné globální dohody, a to dlouho předtím, než jakákoli jiná země na světě vůbec o mitigačních návrzích cokoli zveřejnila.
Vzhledem k tomu, že mám tu příležitost, zmíním se tady o této věci, protože se mi zdá, že pokud otázky, o kterých si myslíme, že se na ně nedostane, mohou být zodpovězeny předem, pak není důvod, proč by otázky, na které se dostane, neměly být zodpovězeny předem, abychom - tak jako právě teď - dosáhli lepší a plodnější diskuse.
Děkuji vám oběma za to, že jste to zde prokázali, o což jsme zde po dlouhou dobu usilovali.
Otázky, které nebyly pro nedostatek času zodpovězeny, budou zodpovězeny písemně (viz příloha).
Tímto je doba vyhrazená pro otázky ukončena.
(Zasedání bylo přerušeno v 20:10 a pokračovalo v 21:00.)
Úprava pracovní doby osob vykonávajících mobilní činnosti v silniční dopravě (rozprava)
Dalším bodem je zpráva paní Marie Panayotopoulos-Cassiotouové jménem Výboru pro zaměstnanost a sociální věci o úpravě pracovní doby osob vykonávajících mobilní činnosti v silniční dopravě - C6-0354/2008 -.
zpravodajka. - (EL) Paní předsedající, směrnice 2002/15/ES skutečně potřebovala revizi a Evropská komise, na základě zprávy, kterou byla povinna představit, předložila vhodné pozměňovací návrhy, které mají pomoci tomuto odvětví, aby bylo ochráněno zdraví a bezpečnost jeho pracovníků a zároveň byla podporována zdravá hospodářská soutěž.
Výbor pro zaměstnanost a sociální věci přijal stanovisko Výboru pro dopravu a cestovní ruch a, navzdory mému doporučení, zamítl návrh Komise; jinými slovy nesouhlasil s vyjmutím samostatně výdělečně činných řidičů z rámce směrnice.
Musím upozornit, že směrnice z roku 2002 stanovovala, že samostatně výdělečně činní řidiči mají být začleněni od 23. března 2009.
Vývoj není, jaký se jeví být bezprostředně po dojmech z rozpravy o směrnici o silniční dopravě a vzruchem jí vyvolaným.
Pokud jde o doby řízení a odpočinku, od roku 2002 došlo k významným zlepšením, protože nařízení (ES) č. 561/2006, které vešlo v platnost v roce 2007, se vztahuje na všechny řidiče nákladních automobilů a zajišťuje, aby měli vhodnou dobu řízení a odpočinku.
Proto by začlenění samostatně výdělečně činných řidičů do směrnice o pracovní době bylo nepochopení konceptu samostatně výdělečné činnosti, protože pokud je někdo samostatně výdělečně činný, určuje si pracovní dobu sám.
Byl by to tudíž vážně poškozující krok vůči malým a středně velkým podnikům, který by omezoval svobodu podnikatelů a napomáhal vytvořit další administrativní zátěž.
Vznikl by tak precedent pro započetí diskuse o začlenění samostatně výdělečně činných osob z ostatních sektorů a tím omezení jejich možnosti pracovat tak dlouho, jak chtějí.
To zanechává vážný problém: kdo je osoba samostatně výdělečně činná a kdo je "nepravá" osoba samostatně výdělečně činná?
Je zjevné, že někteří zaměstnanci se prohlašují za samostatně výdělečně činné, ale nejsou.
Evropská komise navrhla, abychom stanovili kritéria pro rozlišení "nepravých" samostatně výdělečně činných osob.
To by však nebylo možné, protože kontroly se stále provádějí na vnitrostátní úrovni.
Pokud by tedy evropské právní předpisy stanovily, kdo je "nepravá" samostatně výdělečně činná osoba a kdo není, nebylo by možné to zjistit z vnitrostátních kontrol.
Proto nyní máme v našich nových návrzích nástroj pro rozhodnutí na úrovni členského státu, kdo bude a kdo nebude začleněn do směrnice o osobách vykonávajících mobilní činnosti v silniční dopravě.
Také v našich návrzích vyzýváme Evropskou komisi, aby znovu určila výsledky uplatňování směrnice.
Vyzývám kolegy poslance, aby zamítli pozměňovací návrh, který má poslat návrh zpět výboru, a podpořili návrhy mé skupiny, které podporuje také Skupina Aliance liberálů a demokratů pro Evropu a Skupina Nezávislosti a demokracie.
Paní předsedající, vážení poslanci, víte, že bezpečnost silničního provozu je jednou z priorit mé práce jako komisaře pro dopravu.
Je také důležité v úvodu zdůraznit, že přestože bezpečnost silniční dopravy je samozřejmě klíčovým prvkem, když hovoříme o otázce, jako je pracovní doba řidičů, naše dnešní rozprava se netýká bezpečnosti silnic, ale sociální legislativy, netýká se doby řízení, ale pracovní doby.
Otázka, kterou dnes musíme zodpovědět, je následující: měli by samostatně výdělečně činní podnikatelé podléhat omezením pracovní doby za stejných podmínek jako zaměstnanci?
Právě na toto se musíme pozorně zaměřit, protože v evropském právu neexistují žádné precedenty, které by určily, po jakou dobu může samostatně výdělečně činná osoba pracovat v kanceláři nebo laboratoři.
V roce 1998, když Rada a Parlament poprvé vedly rozpravu o směrnici o pracovní době osob vykonávajících mobilní činnost, situace v sektoru silniční dopravy byla naprosto odlišná od současné situace, jak řekla paní zpravodajka Panayotopoulos-Cassiotouová: v té době bylo běžnou praxí obcházet platná pravidla o době řízení, což znamenalo, že profesionální řidiči trávili za volantem příliš mnoho času.
Na základě dřívějšího nařízení o době řízení zavedeného v roce 1985 bylo téměř nemožné účinně kontrolovat dobu řízení.
V této souvislosti mezi lety 1988 a 2002 zákonodárci diskutovali o návrhu Komise, který usiloval o úpravu pracovní doby nejen řidičů-zaměstnanců, ale také samostatně výdělečně činných řidičů.
Následkem této diskuse byla přijata odvětvová směrnice o pracovní době osob vykonávajících mobilní činnosti.
Záměr byl snížit negativní dopady na bezpečnost silnic pramenící z nevhodných pravidel pro dobu řízení tím, že bude rozšířen rozsah právních předpisů o pracovní době i na samostatně výdělečně činné řidiče.
Problém však nebyl vyřešen a po dohodovacím postupu mezi Parlamentem a Radou byla přizvána Komise, aby zvážila pro a proti rozšíření pravidel pro pracovní dobu na samostatně výdělečně činné pracovníky a v roce 2008 předložila návrh.
Komise požadavek splnila a v roce 2007 vydala podrobnou studii, která došla k následujícím závěrům.
Zaprvé, že pracovní doba nesmí být zaměňována s dobou řízení.
Pokud jde o dobu řízení, situace se radikálně změnila.
Jak víte, tato sněmovna spolu s Radou přijala nová pravidla o době řízení.
Tato pravidla nařizují kromě jiného použití digitálního tachografu, velmi spolehlivého kontrolního zařízení, a specifické prováděcí směrnici.
Nová pravidla, která platí od roku 2007, se vztahují na všechny řidiče nákladních vozidel, a tudíž i na samostatně výdělečně činné řidiče.
S novým digitálním tachografem, který zaznamenává každý pohyb nákladního vozidla minutu po minutě, nemůže řidič řídit déle než devět hodin denně a průměrně 45 hodin v týdnu.
V současnosti je v zásadě možné monitorovat provádění těchto předpisů mnohem pečlivěji, než to bylo možné v roce 1985.
Zadruhé, v sociálních právních předpisech Společenství neexistují žádné precedenty určující práci osob samostatně výdělečně činných.
Samostatně výdělečně činný pracovník nemůže být nucen k přesčasovým hodinám, protože z povahy věci si může zorganizovat práci tak, jak sám chce.
Navíc je prakticky nemožné kontrolovat pracovní dobu této skupiny lidí.
Zatřetí, celkový poměr mezi výhodami a nevýhodami rozšíření pravidel pro pracovní dobu na samostatně výdělečně činné osoby je velmi nejistý a není možné prokázat, že uplatnění dané směrnice na samostatně výdělečně činné řidiče přinese jasné výhody.
Konečně, je velmi důležité zdůraznit, že uplatnění pravidel pro pracovní dobu na samostatně výdělečně činné řidiče je neefektivní a těžko dosažitelné, protože tito řidiči nemusí zaznamenávat svou pracovní dobu pro platové účely, nehledě na to, že administrativní náklady na uplatnění takových pravidel by byly velmi vysoké.
Začtvrté, jednou oblastí, kde je třeba zasáhnout, je oblast "nepravých samostatně výdělečně činných řidičů", tedy řidičů, kteří jsou formálně samostatně výdělečně činní, ale ve skutečnosti si nemohou volně organizovat vlastní pracovní činnost, protože zcela závisejí na jedné společnosti, která jim poskytuje plat a zakázky.
Ze sociálního hlediska jsou zranitelní.
Teoreticky jsou směrnicí pokryti, ale neúspěch v jejím uplatňování znamená, že to tak v praxi není.
Návrh Komise proto má urychlit provádění směrnice a poskytnout "nepravým" samostatně výdělečně činným řidičům sociální ochranu, kterou potřebují.
V době hospodářské krize by uvalení další administrativní a finanční zátěže na malé a zranitelné podniky, které musí čelit důsledkům recese, nevyslalo dobrý signál.
Z tohoto důvodu Komise závěrem vítá pozměňovací návrhy předložené Skupinou Evropské lidové strany (Křesťanských demokratů) a Evropských demokratů, Skupinou Aliance liberálů a demokratů pro Evropu a Skupinou Nezávislosti a demokracie, které jsou v souladu se společným postojem Rady přijatým během posledního zasedání Rady ve složení pro dopravu, a prostřednictvím těchto pozměňovacích návrhů vysílá jasný signál dopravnímu průmyslu: fenomén "nepravých" samostatně výdělečně činných řidičů nebude tolerován a zákonodárci zajistí, aby byla pravidla uplatňována v celé Evropě.
navrhovatel stanoviska Výboru pro dopravu a cestovní ruch. - (NL) Paní předsedající, okamžik pravdy se rychle blíží.
Zítra odpoledne budeme hlasovat o zprávě paní Panayotopoulos-Cassiotouové.
Paní zpravodajka a já jako navrhovatel stanoviska Výboru pro dopravu a cestovní ruch máme stejný pohled na volné podnikání, a tak jsme společně podepsali zhruba 10 pozměňovacích návrhů, které může přijmout i Rada.
Jsem vděčný, že je může pan komisař Tajani podpořit.
Zítra se budeme nejprve zabývat pozměňovacím návrhem předloženým Výborem pro zaměstnanost a sociální věci, který se snaží o zamítnutí našeho návrhu.
Jsem tímto pozměňovacím návrhem stále velmi rozhořčen.
Minulý týden se však toto rozhořčení změnilo v hrůzu, když jsem viděl politické prohlášení evropských odborů.
Z obavy ze zaběhlého rumunského nebo bulharského samostatně výdělečně činného řidiče oprašuje nepravdu za nepravdou, aby přesvědčilo poslance Evropského parlamentu hlasovat proti návrhu Komise.
Prohlášení naznačuje, že samostatně výdělečně činní řidiči pracují 86 hodin týdně.
Řidiči, jak zaměstnaní, tak samostatně výdělečně činní, mohou řídit průměrně 45 hodin týdně ve dvoutýdenním období, jak řekl také pan komisař Tajani.
Máme tedy chápat, že tráví dalších 41 hodin týdně prací na svou firmu?
I argument o bezpečnosti na silnicích v prohlášení je vyvratitelný.
Neexistuje důkaz o vzájemném vztahu mezi bezpečností na silnicích a vynětím samostatně výdělečně činných řidičů z pravidel pro pracovní dobu; ve skutečnosti je to právě naopak.
Mimochodem, z prohlášení je zjevné, že odbory dobře vědí, že jejich postoj stojí není moc podložený.
Využívají životní prostředí a vnitřní trh, aby dokázaly, že máme hlasovat pro zamítnutí návrhu, když velmi rozsáhlé hodnocení dopadů Komisí ukazuje, že návrh ve skutečnosti prospěje fungování vnitřního trhu, dopravnímu odvětví a životnímu prostředí.
Proto musíme zítra hlasovat proti pozměňovacímu návrhu předloženému Výborem pro zaměstnanost a sociální věci, který chce zamítnout náš návrh, a ve prospěch pozměňovacích návrhů paní zpravodajky.
Věřím, že při hlasování převáží zdravý rozum.
Nakonec bych rád dodal, že e-mail, který poslal pan Hughes minulou neděli, považuji za naprosto nevhodný.
Dělat politiku z neštěstí...
(Předsedající řečníka přerušila)
jménem skupiny PPE-DE. - (FI) Paní předsedající, dámy a pánové, omezení pracovní doby by se nemělo vztahovat i na samostatně výdělečně činné podnikatele a řidiče a k tomuto závěru naštěstí došla jak Komise, tak Rada.
V mé zemi, Finsku, by omezení pracovní doby mělo na samostatně výdělečně činné řidiče velmi negativní dopad.
Řidiči ve Finsku často bývají drobnými podnikateli.
Více než polovina z nich je majitelem vozidla, které řídí.
Proto si všechno dělají sami: udržují své vozy a vedou si vlastní účetnictví.
Samostatně výdělečně činní řidiči jsou již vázáni stejnými omezeními v době řízení a povinnými dobami odpočinku jako řidiči, kteří jsou něčí zaměstnanci.
To je důležité pro budoucnost.
Doby řízení samy o sobě by neměly být prodlužovány, ale pokud by se měl uplatnit pozměňovací návrh Skupiny Zelených/Evropské svobodné aliance a Skupiny sociálních demokratů v Evropském parlamentu, nemohli by řidiči například udržovat své vozy nebo vést účetnictví v době volna.
V každém případě, jak by bylo dodržování takového nařízení sledováno?
Během hospodářské krize je naprosto nezbytné pomáhat zaměstnanosti a podnikání.
Doufám, že všichni budou souhlasit s Komisí a Radou ve složení pro dopravu, že samostatně výdělečně činní řidiči mají být vynecháni z rámce úpravy pracovní doby v této směrnici.
jménem skupiny PSE. - (NL) Paní předsedající, dámy a pánové, Skupina sociálních demokratů v Evropském parlamentu považuje návrh na revizi pravidel pro pracovní dobu v silniční dopravě za nedostatečně promyšlený a rozporuplný.
Špatné provádění a nesoulad s právními předpisy nesmí být důvodem ke zmírnění pravidel.
Jak říká Komise, právní předpisy mohou být účinné, jedině pokud zahrnují všechny dotčené strany.
V otázkách na Komisi jsem žádal o objasnění, jaké kroky hodlá Komise podniknout proti využívání "nepravých" samostatně výdělečně činných pracovníků.
V této souvislosti záměr, který nyní v Radě zazněl, nejen vyloučit samostatně výdělečně činné řidiče z rámce směrnice, ale také nepodnikat dostatečná opatření proti "nepravým" samostatně výdělečně činným pracovníkům, nenachází ve skupině PSE žádnou podporu.
Aktivity řidičů-zaměstnanců i samostatně výdělečně činných řidičů jsou stejně závažné pro jejich vlastní bezpečnost a bezpečnost ostatních.
Činit mezi nimi rozdíl je podle naší skupiny nepřípustné.
Musím podpořit pana komisaře: není to poprvé, kdy samostatně výdělečně činní pracovníci byli začleněni do koordinace bezpečnosti na stavbách, aby byla zaručena bezpečnost jejich i ostatních.
Během své poslední schůze v tomto parlamentním období musí Parlament přijmout směrnici o pracovní době osob vykonávajících mobilní činnosti.
Jako zpravodajka pro Skupinu Aliance liberálů a demokratů pro Evropu se domnívám, že je od nás nezodpovědné podpořit zamítnutí celého textu Komise, jak bylo navrhováno.
My liberálové podporujeme a pevně stojíme za tím, že je třeba, aby si desítky tisíc samostatně výdělečně činných osob vykonávajících mobilní činnosti udržely svou konkurenční výhodu a důvod, proč jsou samostatně výdělečně činné.
Současná situace je alarmující.
Stávající směrnice odstraňuje základní zásadu volného trhu, konkrétně podnikání a jeho podporu.
Pro nás je nepřijatelné zacházet s lidmi pracujícími na základě pracovní smlouvy podle stejných pravidel jako s těmi, kteří jsou samostatně výdělečně činní.
Narozdíl od zaměstnanců se stálým platem nepracují osoby samostatně výdělečně činné na základě daného počtu hodin, ale na základě počtu zboží, které převážejí, stejně jako počtu a druhu nákladu.
Jejich začlenění do nové směrnice ve skutečnosti zničí jejich podnikatelský elán.
Právní předpisy stanovující pracovní dobu pro osoby samostatně výdělečně činné by znamenaly nebezpečný, neodůvodněný precedent.
V žádném jiném odvětví neexistuje podobné nařízení.
Přijetí takového rozhodnutí by mělo neblahý dopad na evropské hospodářství.
Velký praktický význam má také definice noční práce.
V současné době si členské státy mohou noční dobu definovat samy.
To jim umožňuje maximalizovat počet pracovních hodin pro přepravu pasažérů a zboží podle různých denních dob.
Jak víte, noční doba ve Finsku se liší od noční doby v Itálii.
Flexibilita pomáhá snižovat zácpy v dopravních špičkách, čímž se také snižuje množství většiny škodlivých emisí z dopravy.
Nakonec bych ráda dodala, že liberálové, s podporou Skupiny Evropské lidové strany (Křesťanských demokratů) a Evropských demokratů a mnohých dalších poslanců, by rádi pokračovali v rozpravě o základních součástech směrnice.
Jinými slovy podporujeme flexibilní, pragmatický postoj, který byl schválen Radou a navržen Evropskou komisí, k vyloučení osob samostatně výdělečně činných ze směrnice.
Nabádám vás, abyste hlasovali ve prospěch této věci.
jménem skupiny Verts/ALE. - (DE) Paní předsedající, celosvětový zájem a všechna opatření, která jsou v současné době přijímána pro boj proti prasečí chřipce, podobně jako ta, která byla přijímána před několika lety proti ptačí chřipce a BSE, jsou naprosto neúměrné nedostatku pozornosti, která je věnována mnohem většímu počtu smrtelných nehod na silnicích.
Čtyřicet tisíc lidí umírá každý rok na silnicích Evropské unie.
Mnoho lidí je zraněno nebo trvale postiženo. To vše je prostě přijímáno, jako by to byla vůle boží.
Každý ví, že vážných dopravních nehod se účastní nepřiměřené množství nákladních vozů.
Hlavními příčinami bývají vysoká rychlost, únava a alkohol.
Tato směrnice je krokem k zajištění, aby řidiči neřídili příliš unavení.
Nyní by jako pracovní doba neměla být počítána jen doba řízení, která je kontrolována pomocí tachografů, ale také doba nakládání a vykládání.
Toto rozhodnutí je správné.
Pokud řidič pracoval po několik hodin před tím, než se posadil za volant 40tunového nákladního vozu, je již unavený a bude se těžko soustředit.
Pro mě je naprosto nepochopitelné, že by se toto nařízení mělo vztahovat pouze na řidiče, kteří jsou někým zaměstnaní a nejsou samostatně výdělečně činní.
Jedinou omluvou je, že je obtížnější kontrolovat pracovní dobu samostatně výdělečně činných osob.
To je možná pravda, ale představuje unavený samostatně výdělečně činný řidič za volantem menší riziko?
Paní předsedající, jsou zde tři důvody, proč je třeba zamítnout tento návrh Komise.
Zaprvé, Komise tvrdí, že nařízení (ES) č. 561/2006 o době řízení a odpočinku pokrývá vše, takže není problém vyloučit osoby samostatně výdělečně činné.
To je chyba.
Doba řízení představuje pouze polovinu - v průměru - pracovní doby řidiče.
Ti, na které se nařízení nevztahuje, by mohli nakonec odpracovat až 86 hodin týdně, a to každý týden roku.
Zadruhé, nařízení se nevztahuje na statisíce řidičů, kteří řídí vozidla vážící méně než 3,5 tun.
Ještě hůře, pokud budou vynecháni z této směrnice, nebudou pro jejich pracovní dobu existovat už vůbec žádná omezení.
Zatřetí, Komise rozlišuje mezi samostatně výdělečně činnými a "nepravými" samostatně výdělečně činnými a tvrdí, že to dělá proto, že nemůžete dohlížet nebo kontrolovat pracovní dobu samostatně výdělečně činných.
Je-li to pravda, jak se bude kontrolovat pracovní doba "nepravých" samostatně výdělečně činných osob?
To je zřeknutí se odpovědnosti a otevřená výzva, aby bezohlední zaměstnavatelé neustále hledali nové formy "nepravé" samostatně výdělečné činnosti, aby obešli zákony.
Je třeba, abychom tento návrh Komise zamítli.
(FI) Paní předsedající, předně bych rád poděkoval panu komisaři Tajanimu za to, že odvedl skutečně vynikající práci a že právě ve své řeči chvályhodně zmínil, že zde nejde o bezpečnost a počet hodin strávených řízením, ale o počet hodin strávených prací.
Musíme respektovat skutečnost, že v Evropě jsou malé a středně velké podniky, které dělají svou práci a vytvářejí pracovní příležitosti, a toto by byla rána pod pás pro malé podnikatele, zejména v současné hospodářské situaci.
Zhruba před dvěma týdny jsme zde měli vášnivou rozpravu o tom, jak malé a středně velké podniky udržují celé evropské hospodářství v chodu.
Nyní stojíme před praktickou otázkou, zda bychom je měli podporovat či nikoli.
Pan komisař Tajani zde vyhlásil, co bychom měli sledovat a co je třeba udělat, abychom zajistili, aby tito samostatně výdělečně činní řidiči mohli pokračovat v práci i po hodinách, které strávili řízením.
Paní předsedající, dámy a pánové, rád bych ujistil ty poslance, kteří vyjádřili obavy ohledně textu, o němž diskutujeme.
Bezpečnost silničního provozu rozhodně není ohrožena, opakuji, že jednou z mých priorit je boj za snížení počtu dopravních nehod.
Domnívám se, že bychom neměli zaměňovat pracovní dobu s dobou řízení.
Jsem si dobře vědom toho, co jste řekli: může se stát, že samostatně výdělečně činný pracovník bude nejprve pracovat, a když si sedne za volant, může už být unavený, ale nedomnívám se, že samostatně výdělečně činný pracovník může být v jakémkoli oboru kontrolován.
Tento pracovník zajisté ví, co dělá, a může například naložit náklad a pak počkat a na dvě tři hodiny si odpočinout, a pak může sednout zpět za volant ve skvělé kondici, pokud jde o bezpečnost.
Ve skutečnosti je velmi obtížné kontrolovat jakýkoli typ samostatně výdělečně činného pracovníka, ať jde o řemeslníka nebo drobného podnikatele.
Navíc právě tito lidé představují páteř hospodářství EU.
Z toho důvodu se zabýváme zajišťováním zdraví a bezpečnosti zaměstnanců a těch pracovníků, kteří se jeví jako samostatně výdělečně činní, ale prakticky jsou zaměstnanci.
Proto Komise - a domnívám se, že pan zpravodaj je zde stejného názoru - chce, aby činnosti "nepravých" osob samostatně výdělečně činných také spadaly do rámce legislativní kontroly.
Toto je tedy, podle mého názoru, důležitý signál, tento právní předpis splňuje skutečné požadavky a domnívám se, že je správné znovu zdůraznit, jak důležité je pokračovat v rozvoji této oblasti.
Proto bych požádal Skupinu sociálních demokratů v Evropském parlamentu a Skupinu Zelených/Evropské svobodné aliance, aby zvážily přednesené poznámky a pochopily, že bezpečnost na silnicích, pokud jde o Komisi, je a zůstane prioritou, ale že tento předpis se nevztahuje na tuto oblast, ale je zaměřen spíše na lepší úpravu pracovní doby především u pracovníků v silniční dopravě a na sjednocení "nepravých osob samostatně výdělečně činných" a "zaměstnanců", protože ve skutečnosti se nejedná o osoby samostatně výdělečně činné, ale de facto o zaměstnance.
Takže bych rád znovu ujistil všechny, kdo vyjádřili obavy, protože jsem přesvědčen, že text, který může být přijat, je dobrý a je v souladu se zájmy evropských občanů.
zpravodajka. - (EL) Paní předsedající, děkuji panu komisaři za jeho jasné vystoupení a dodatečné vysvětlení, kterými myslím jeho ujištění poslanců, že jeho hlavním cílem je bezpečnost silničního provozu a zároveň ochrana konkurenceschopnosti evropského hospodářství a podpora malých a středně velkých podniků.
Děkuji všem svým kolegům poslancům za jejich stanoviska a chci zdůraznit, že právě takový dialog chceme nechat otevřený tím, že budeme hlasovat proti pozměňovacímu návrhu 54, který zamítá návrh Komise.
Proto vyzývám všechny své kolegy poslance, aby pozměňovací návrh 54 zamítli, aby dialog zůstal otevřený a abychom mohli pomoci pracovníkům, kteří jsou využívání a kteří tvrdí, že jsou "nepravé" samostatně výdělečně činné osoby.
Chceme pomoci snížit nezaměstnanost v silniční dopravě při zajištění plné bezpečnosti silničního provozu podle nařízení, které se vztahuje na všechny, a pracovní doby podle směrnice, kterou máme před sebou.
Ráda bych připomněla poslancům, že jsem jim zaslala článek z německých novin, z něhož je díky uvedeným příkladům patrné, že riziko během řízení nepochází z nadměrného množství práce, ale ze špatného využívání doby, kterou má každá osoba k dispozici, bez ohledu na to, jestli je to zaměstnanec, nebo osoba samostatně výdělečně činná, což ve skutečnosti není podstatné.
Důležité je, aby každá osoba převzala odpovědnost za vlastní činy a řídila tak, aby se chovala jako dospělá osoba, která zná své povinnosti v rámci společnosti.
Toho nedosáhneme tím, že budeme klást překážky jejich práci.
Když pan Cremers vzpomněl stavební průmysl, odhalil zájem těch, kteří tyto názory před volbami podporují.
Rozprava je ukončena.
Hlasování se bude konat v úterý 5. května 2009.
8.
Program na podporu hospodářského zotavení poskytnutím finanční pomoci Společenství na projekty v oblasti energetiky (
jménem skupiny PPE-DE. - (DE) Paní předsedající, po krátké konzultaci se zpravodajem jsme se dohodli, že body 2, 3 a 5 legislativního usnesení by měly být upraveny.
Navrhuji proto, aby anglické znění bodu 2 bylo:
"domnívá se, že referenční částka uvedená v legislativním návrhu je v souladu s víceletým finančním rámcem, jelikož tento rámec byl přezkoumán;"
V bodě 3 by měla být vypuštěna první věta, zbytek zůstává nezměněný: "připomíná, že nesmí dojít k žádnému přerozdělení prostředků..." atd.
Bod 5: "připomíná, že legislativní proces byl dokončen, jakmile bylo dohodnuto financování programu;".
Následný postup na základě postojů a usnesení Parlamentu: viz zápis
Představení programu švédského předsednictví (rozprava)
Dalším bodem je prohlášení úřadujícího předsedy Rady o představení programu švédského předsednictví.
úřadující předseda Rady. - (SV) Pane předsedo, vážení poslanci, vážené poslankyně, dovolte, abych vám nejprve poblahopřál ke zvolení vašeho nového předsedy.
Těším se na spolupráci s Jerzy Buzkem v průběhu švédského předsednictví - a pochopitelně i později.
Je pro mě ctí promluvit k Evropskému parlamentu jako úřadující předseda Evropské rady.
Vím, že přibližně polovina z vás byla zvolena do tohoto shromáždění poprvé.
Všichni dohromady jste hlasem 500 milionů Evropanů.
Upínají se k vám velká očekávání.
Hovořím k vám v náročném období.
Spolupráce EU snad ještě nebyla podrobena těžším zkouškám a zkouškám tak různorodé povahy.
V krátkodobém výhledu se snažíme zajistit hladký přechod na novou smlouvu - Lisabonskou smlouvu.
V současné době a v poněkud delším výhledu musíme pokračovat v řešení hospodářské a finanční krize.
Pod povrchem číhá hrozba narůstající krize klimatu, která je dlouhodobě největší výzvou, jíž čelíme.
Jedno je jasné. Má-li švédské předsednictví tuto řadu výzev úspěšně zvládnout, musíme pracovat společně s vámi - s vámi, kdo pracujete v srdci evropské demokracie.
Věříme ve vaši podporu a spolupráci a věříme, že jste ochotni postavit se těmto výzvám společně s námi.
Když mluvíme o historii EU, máme sklon tvrdit, že spolupráce vytvořila základ pro mír v Evropě, kde byl tak často typický pravý opak.
Chci vám říci, že můj dědeček byl švédský voják sloužící za druhé světové války na norské hranici - Švédsko bylo v této válce neutrální.
Nejblíže se můj dědeček dostal k válce tak, že ji občas letmo zahlédl - z bezpečné vzdálenosti.
Takový byl po dlouhou dobu švédský vztah s Evropou - pozorování z dálky.
Zatímco Evropa se po druhé světové válce ocitla v troskách, Švédsko zůstalo nedotčeno.
Naše hospodářství bylo bohatší - ale byli jsme bezvýznamní, co se týkalo evropského společenství.
Před dvaceti lety byl svržen ostnatý drát mezi Rakouskem a Maďarskem.
Padla Berlínská zeď a Evropa se téměř přes noc změnila.
Řada zemí se pak vydala na cestu, na jejímž konci dnes v tomto sále sedí zástupci 27 zemí.
A Švédsko bylo jednou z nich.
Začnete-li pozdě, potřebujete čas, abyste zpoždění dohnali.
Na konci 80. let minulého století začaly ve Švédsku dozrávat politické proevropské tendence.
Postupně si Švédsko začalo stále více uvědomovat svou blízkost k Evropě a svou závislost na ní.
Rozhodující úlohu v začlenění Švédska do Evropského společenství - jinými slovy v přijetí otevřenosti, globalizace a volného obchodu, sehrál švédský ministr zahraničních věcí Carl Bildt.
Byl pevně přesvědčen, že Švédsko patří do Evropy.
Před osmnácti lety jsme podali žádost o členství v Evropské unii.
Nakonec jsme dospěli k přesvědčení, že život lidí a naše budoucnost bude nejlépe zajištěna ve spolupráci a ve společenství s jinými, že máme čím přispět - a že se máme hodně co učit.
Přestali jsme mít strach ze spolupráce.
Odvážili jsme se stát se součástí Evropy.
V době od poloviny 80. let minulého století dál, která byla pro Švédsko revoluční, se současně zvyšovala moje vlastní politická angažovanost.
Pociťoval jsem silnou touhu po Evropě, stejně jako moje generace švédských politiků.
Pamatuji se, jak jsem jako mladý nově zvolený poslanec švédského parlamentu byl pozván na návštěvu Evropského parlamentu.
Bylo to známkou otevřenosti a přístupnosti Parlamentu - přestože v té době Švédsko nebylo členem Unie.
O několik let později, v roce 1997 po připojení Švédska k Unii, jsem se zúčastnil zakládání mládežnické organizace skupiny PPE (Youth of EPP) a sám jsem se stal jejím předsedou.
Měl jsem tak možnost sledovat, jak evropská spolupráce funguje v praxi.
Společně jsme hledali evropská řešení na evropské problémy.
Poznali jsme nejen jeden druhého, ale vzájemně také svou historii a kulturu.
To mě umožnilo poznat hlavní města Evropy - a sotva spočítám, kolik kostelů jsem v Evropě během této doby navštívil.
Za 20 let se Švédsko z pozorovatele zpovzdálí přeměnilo na aktivní článek evropské spolupráce.
To pro změnu ovlivnilo švédské obyvatelstvo.
Před deseti lety každý třetí obyvatel Švédska domníval, že členství v EU je pro zemi dobré, ale stejný počet si myslel opak.
Dnes se to změnilo.
Téměř dvě třetiny švédských občanů jsou přesvědčeni, že členství v EU je pro Švédsko dobré.
V červnových volbách do Evropského parlamentu se více než 45 % Švédů rozhodlo jít k volbám.
To je o 8 % více než v roce 2004 a překračuje to evropský průměr.
V současnosti je Švédsko zemí, která si členství v EU cení a hodnotí ho kladně.
Probudili jsme se trochu pozdě, ale usilovně jsme se snažili zpoždění dohonit.
Je to vítězství nás všech, kdo věříme v evropskou spolupráci.
(Potlesk)
Pane předsedo, vážení poslanci, vážené poslankyně, stojíme před otázkou, jaký bude osud naší generace - společenský problém, který na rozdíl od mnoha jiných pomalu narůstá, a pouze špatným směrem.
Naše planeta má horečku.
Její teplota stoupá - a je na nás, abychom reagovali.
Grónská ledová čepice se každým rokem zmenšuje o více než 100 kilometrů čtverečních.
Ledovec v západní části Antarktidy taje stále rychleji.
Víme, že jen roztávání grónského ledu by mohlo vést ke zvýšení mořské hladiny až o dva metry.
Důsledky by byly dramatické.
Pokud by hladina moře na celém světě měla stoupnout o pouhý jeden metr, jen v Asii by stovky milionů lidí byly nuceny opustit své domovy.
Nejvíce ohrožení jsou lidé v Bangladéši, východní Číně a ve Vietnamu.
Objevily by se však také další závažné důsledky.
Změní se počasí a hrozí, že mnoho druhů rostlin a živočichů by mohlo vyhynout.
K tomu by došlo, i kdybychom se drželi cíle 2 °C stanoveného Organizací spojených národů, který minulý týden podpořily země G8 a Fórum největších světových ekonomik ve městě L'Aquila.
Naše klima je ohroženo používáním fosilního paliva i naší závislostí na něm.
To je špatná zpráva.
A jaká je tedy ta dobrá?
Ačkoliv již mnoho času nezbývá, stále ještě záleží na nás.
Musíme však už začít jednat.
Máme již všechno připraveno pro rozšíření obnovitelné energie a technologie na zlepšení energetické účinnosti.
Podle Mezinárodní agentury pro energii (IEA) může být více než polovina požadovaných opatření, která mají zabránit nesplnění cíle 2 °C, přijata s využitím již dostupné technologie.
Opatření pro boj se změnou klimatu mají navíc velice užitečné vedlejší účinky - účinky, které samy o sobě tato opatření opravňují.
Budeme-li spotřebovávat méně energie, ušetříme peníze.
Zlepšíme stav veřejných financí a zároveň domácnosti budou mít větší zdroje.
Budeme-li investovat do obnovitelných energií, zvýšíme svou energetickou bezpečnost.
Budeme méně závislí na dovozu ze zemí, které jsou někdy politicky i hospodářsky nestabilní.
Naše investice do zelené ekonomiky vytvoří nové pracovní příležitosti a podpoří růst na desítky let dopředu.
Dovolte, abych uvedl konkrétní příklad.
V lednu mnoho zemí EU pocítilo dopady plynové krize na Ukrajině.
Minulý týden jsem hovořil s prezidentem Juščenkem o tom, co můžeme udělat, abychom zabránili opakování podobné situace.
Současně je důležité umět se na věc podívat z druhé strany.
Pokud by Ukrajina investovala do energetické účinnosti, tak aby země dosáhla stejné úrovně jako Česká republika nebo Slovensko, množství ušetřené energie by odpovídalo veškerému množství plynu, který země dováží pro svou vlastní spotřebu z Ruska.
Ukrajina by se tak mohla stát nezávislou na dovozu plynu z Ruska, a navíc by ušetřila spoustu peněz - prostým zvýšením své vlastní energetické účinnosti.
Právě tam musíme hledat odpovědi na otázky ohledně klimatu.
(Potlesk)
Před dvanácti lety byla v Kjótu vytvořena koalice ochotných.
Dobrovolné dohody však nestačí.
Máme-li uspět s přijetím mezinárodní dohody o klimatu, pak koalice ochotných z Kjóta se musí v Kodani změnit na koalici, ve které ponesou odpovědnost všichni.
Jak toho tedy dosáhnout?
Evropa musí postupovat společně a kolektivně.
Musíme prokázat vůdčí schopnost a musíme dodržovat sliby.
Evropa má klíčovou úlohu přimět druhé, aby se k mezinárodní dohodě připojili.
Na celém světě musíme stanovit cenu za emise.
Musíme začít používat vnitrostátní daně z uhlíku a obchodovat s emisemi.
Pak se objeví alternativní možnosti citlivé k životnímu prostředí.
Jestliže bude cena za používání fosilních paliv stanovena bez ohledu na klimatické dopady, celosvětové oteplování bude pokračovat.
Alternativní možnosti se neobjeví.
Opatření na zvýšení energetické účinnosti se nebudou ekonomicky vyplácet.
To však nestačí.
Potřebujeme obsáhlejší odpověď na otázku "jak"?
Nestačí omezit emise ve skupině zemí, které s omezeními dobrovolně souhlasí, ale které společně odpovídají pouze za 30 % emisí.
Rovněž nestačí mít řešení, která jsou založena pouze na omezeních v nejrozvinutějších zemích.
I kdyby snad země uvedené v příloze I snížily své emise na nulu, rychle narůstající emise v rozvojových zemí by nám přesto neumožnily dosáhnout cíle 2 °C.
Musíme proto projednat financování investic do rozvojových zemí.
Musíme zajistit rychlý přesun technologií a musíme se také ujistit, že rozvojové země přijímají závazky, aby kontrolovaly rozvoj, k němuž v současné době směřují.
Kromě toho budeme potřebovat také jasné střednědobé závazky pro země mimo Evropu.
Odpovědnost několika se nyní musí stát odpovědností všech.
Vím, že Evropský parlament svou odpovědnost přijme.
Švédské předsednictví vás považuje za naše spojence.
Chceme začít psát příběh o odvrácení klimatické hrozby a chceme ho psát společně s vámi.
Pane předsedo, vážení poslanci, vážené poslankyně, hospodářská a finanční krize se během několika týdnů rozšířila jako lesní požár po celém světě.
Někteří lidé předem varovali, ale pro většinu lidí to bylo překvapení - zejména její rozsah a hloubka.
V globálním světě se i problémy šíří rychle.
Razance poklesu je taková, že nikdo nemá zázračný lék, jak se z této situace rychle dostat.
Koordinovaný postup ze strany EU je naším nejlepším nástrojem jak čelit výzvám spojeným s krizí.
Navíc se může stále ještě dost věcí zhoršit.
Za dané situace EU prokázala v této době zkoušek vůdčí schopnosti.
Dohodli jsme se na zárukách a pravidlech v rámci podpory bank.
Shodli jsme se na společném plánu obnovy, který by měl povzbudit hospodářství.
Významnou úlohu v tom sehrál prezident Sarkozy a francouzské předsednictví, ale také tvrdím, že hnací silou byl Evropský parlament.
Podzim musíme nyní věnovat diskusím o dalších opatřeních, která nás z krize vyvedou.
Hospodářská situace je i nadále složitá a stav veřejných financí je napjatý ve všech členských státech.
Podle odhadů Komise přesáhne schodek EU v příštím roce 80 % HDP.
Nemůžeme zavírat oči a předstírat, že to není problém.
Uprostřed toho všeho nesmíme rovněž zapomínat, že za těmito čísly jsou lidé, kteří se bojí o práci a kteří přemýšlejí, jak zaplatí za své domy a jak si udrží životní úroveň.
Je naším úkolem, abychom jim odpověděli.
Když miliony Evropanů ztratí práci a ocitnou se na okraji společnosti, ohrozí to celou naši prosperitu, a to v době, kdy se naše prosperita již nachází pod velkým tlakem.
Žijeme déle, zároveň ale méně pracujeme a máme méně dětí.
Pokud bude tento vývoj pokračovat, za 50 let bude v Evropě dvakrát více starších lidí než dětí.
Co tedy můžeme dělat?
Musíme obnovit důvěru ve finanční trhy.
Musíme rychle zavést účinný dohled, abychom podobným krizím do budoucna zabránili.
Švédské předsednictví bude v Radě pracovat na tom, aby se k dohodě o této věci došlo do konce roku.
Doufáme, že nám pomůžete dosáhnout tohoto cíle rychle a s konečnou platností.
Naši občané nebudou schvalovat, aby příjmy z daní byly opětovně použity na záchranu finančních institucí, které si počínaly nezodpovědně.
Musíme se urychleně vymanit z narůstajících schodků veřejných financí s pomocí koordinované strategie k překonání krize a postupně se vrátit k pravidlům Paktu stability.
Jinak po krátkých obdobích nerovnováhy budou následovat chronické schodky.
Čekají nás velké škrty, tak jak k tomu již dochází v některých částech EU, a u nás ve Švédsku s tím máme zkušenost z dřívějška.
Čeká nás masová nezaměstnanost, sociální nepokoje a narůstající daňové zatížení.
Musíme zajistit sociální rozměr evropské politiky, který je založen na zdravých veřejných financích a na začlenění více lidí do trhu práce.
To je zdaleka nejlepší způsob jak chránit náš sociální systém.
Vím, že to je důležitá věc, i zde v Evropském parlamentu.
Pro tři z 10 Evropanů produktivního věku je neudržitelné být vyloučen z trhu práce.
Naším cílem musí být aktivní politika trhu práce, která společně s dobře fungujícím systémem sociálního zabezpečení je schopná změnu účinně zvládnout.
Musíme posílit zaměstnatelnost jednotlivců a jejich schopnost prosadit se na trhu práce.
Kromě toho musíme aktivovat a reaktivovat nezaměstnané.
Pokud bude více lidí pracovat, bude možno poskytnout větší podporu těm, kteří nemají práci.
Musíme se zaměřit také na reformy, modernizaci a přizpůsobení se nové skutečnosti.
Svět mimo Evropskou unii nezůstává stát.
Pohybuje se kupředu obrovskou rychlostí.
To bychom měli vzít na vědomí a přijmout.
Přezkum Lisabonské strategie EU by mohl napomoci potřebné reformě.
Tuto diskusi zahájíme na podzim.
Důsledkem krize jsou myšlenky na posílení protekcionismu.
Světová obchodní banka potvrzuje, že počet opatření, která omezují obchodování, v posledních třech měsících značně vzrostl.
Vítám proto, že dohoda z L'Aquily o zahájení nového kola jednání v Dohá - s cílem zajistit, aby země světa se opět vydaly cestou napomáhající volnému obchodu, který, jak víme, je pro nás dlouhodobě výhodný.
Cílem musí být Evropská unie, která vyjde z této krize posílena.
Pane předsedo, vážení poslanci, vážené poslankyně, když jsem jezdil po Švédsku a hovořil o spolupráci EU, málokdy se mě lidé ptali na orgány EU.
Otázky se místo toho často týkaly zakřivení okurek, šňupavého tabáku a jiných věcí každodenního života.
Institucionální rámec je však důležitý, neboť vymezuje, co můžeme dělat a ve kterých oblastech.
Proto je ratifikace Lisabonské smlouvy tak klíčová.
Smlouva přinese Evropské unii více demokracie, větší transparentnost a větší vliv na mezinárodní scéně.
Ze všeho nejdůležitější však je, že pokud začne Lisabonská smlouva platit, uzavře se kapitola etapy spolupráce EU zaměřené dovnitř.
Nyní nastal čas, aby se EU začala dívat směrem ven a kupředu.
Švédské předsednictví je připraveno provést všechny přípravné práce, a zajistit tak hladký přechod na novou smlouvu, ale je pochopitelně nezbytné, aby smlouvu ratifikovaly všechny členské státy.
Doufejme, že v následujících měsících se tak stane.
Mezinárodní trestná činnost stále více narůstá.
Působení zločineckých sítí už není omezeno hranicemi jednotlivých států.
Jsme svědky šíření obchodu s drogami a s lidmi.
To ohrožuje naše demokratické hodnoty a představuje hrozbu pro naše občany.
Zároveň je však svoboda volného pohybu přes hranice pro naše společenství stěžejní - možnost studovat, pracovat a žít v jiné zemi EU.
Nová doba si však žádá nové odpovědi.
Proto letos na podzim vypracujeme pro tuto oblast nový program, který bude nazván Stockholmský program.
Tento Stockholmský program nabrousí nástroje, které v EU vytvářejí pocit bezpečí a které bojují proti organizovanému zločinu a terorismu.
Zároveň vytvoříme větší rovnováhu mezi těmito nástroji a opatřeními, která zaručují právní jistotu a chrání práva jednotlivých občanů.
Bude zajištěn také společný, právně zaručený systém pro žadatele o azyl v EU - s větší soudržností ve způsobu jejich přijímání a přezkoumání žádostí o azyl a s větší soudržností politiky navracení žadatelů o azyl.
Sen o budoucí Evropě má pro mnoho lidí velkou přitažlivost.
Současně však obyvatelstvo Evropy stále více stárne.
Pružný systém přistěhovalectví za pracovními účely by mohl tyto dvě skutečnosti propojit.
Pane předsedo, vážení poslanci, vážené poslankyně, před více než 50 lety šest zemí položilo základ evropské spolupráci.
Nyní je nás 27.
Naše síla a vliv vzrostly a zvýšila se naše prosperita a rozmanitost.
Evropa zbohatla.
V důsledku toho jsme také lépe vybaveni k tomu, abychom využili možnosti, které nám přináší globalizace, a abychom čelili jejím výzvám.
Společně jsme silní.
Hovoříme o "vyjednávání" členství.
Členství však nakonec představuje sdílení společných hodnot a dodržování společných pravidel.
O tom v současné době přemýšlejí ti, kteří zůstávají mimo - od Reykjavíku přes západní Balkán po Ankaru.
Dva vůdci na Kypru mají historickou příležitost, aby se shodli na řešení, které ostrov, po velmi dlouhou dobu rozdělený, opětovně sjednotí.
Ti, kteří jsou uvnitř, jsou v pokušení využít proces nabývání členství k řešení dlouhodobých sporů.
V těchto případech musíme najít řešení, která jsou výhodná pro obě strany, a otevřít cestu vpřed.
Jinak ohrožujeme náš postup směrem k dosažení cíle, tedy pokračující evropské integrace.
Švédské předsednictví bude pracovat na tom, aby proces rozšiřování postupoval kupředu v souladu se závazky Evropské unie a výhradně podle platných kritérií.
My budeme působit jako "čestný prostředník".
Pane předsedo, vážení poslanci, vážené poslankyně, se silou a vlivem přichází mezinárodní odpovědnost, kterou se stále ještě snažíme převzít.
Je to spojeno s povinností využívat tuto odpovědnost v nejlepším zájmu všech.
EU musí pracovat pro mír, svobodu, demokracii a lidská práva.
Máme odpovědnost podporovat nejchudší a nejzranitelnější země světa, odpovědnost řídit se rozvojovými cíli tisíciletí stanovenými Organizací spojených národů.
Máme také odpovědnost podporovat činnost OSN v jiných oblastech, spolupracovat se strategickými partnery, pomáhat v místech světových krizí - ať je to mírový proces na Blízkém východě, Írán, Afghánistán, Pákistán, Severní Korea nebo velké výzvy na africkém kontinentu.
Máme však také odpovědnost za regionální iniciativy, jako je například Unie pro Středomoří a Východní partnerství, které vytvářejí stabilitu a spolupráci mezi sousedními zeměmi s různými podmínkami.
Jsem obzvlášť vděčný Evropskému parlamentu za to, že je hnací silou, pokud jde o spolupráci v oblasti Baltského moře.
Parlament předložil návrh strategie pro tento region již v roce 2005.
Nyní doufáme, že tato iniciativa bude završena přijetím strategie pro oblast Baltského moře na říjnovém zasedání Evropské rady.
V konfliktech na Balkáně v 90. letech minulého století začala Evropská unie poprvé působit jako krizový manažer - toto působení se nyní neustále rozrůstá.
V současné době je EU zapojena přibližně v 10 krizových iniciativách po celém světě.
Na dveře EU klepou nyní světové problémy.
Po celém světě - a v neposlední řadě v oblastech, které nám jsou nejblíže - mnoho lidí věří, že jejich vlastní rozvoj je spojen se spoluprací s námi.
Pojďme společně naplnit jejich očekávání.
(Potlesk)
Pane předsedo, vážení poslanci, vážené poslankyně, výsledkem evropské spolupráce je, že dnes náš kontinent žije v míru a prosperitě, ve svobodných a stabilních podmínkách.
Máme otevřené hranice a sociální model, který spojuje tržní hospodářství a vzájemnou úctu.
To je naše společně sdílená Evropa.
Naši občané však také chtějí vědět, že Evropa se řídí myšlenkami na budoucnost a že naše spolupráce má nejen historický smysl, ale je též namířená kupředu.
Proto my, jako jejich volení zástupci, máme povinnost říci, co chceme s Evropou dělat.
Dovolte, abych vám nastínil, jak vidím Evropu budoucnosti.
Přeji si Evropu, která se na světovém poli důrazně zasazuje o demokracii, mír a lidská práva a která má odvahu vystupovat na zahraniční politické scéně.
Neboť jsou mezi námi ti, kteří zažili, jaké to je žít bez demokracie a svobody, což nám propůjčuje důvěryhodnost v jednání.
Přeji si Evropu, která stojí v čele boje proti hrozbě změny klimatu, která odolává pokušení soutěžit na základě průmyslu, jehož emise ničí naše klima a nikdo za ně neplatí, a která poskytuje pobídky, díky nimž se zelená technologie vyplácí, aby naše děti a děti našich dětí mohly zažít přírodu takovou, jak ji známe.
Přeji si Evropu, která na sebe bere odpovědnost za hospodářství.
"Půjčování na rozhazování" nemůže být jediným heslem.
Ani to nemůže být tak, že "zisky jsou soukromé a ztráty státní'.
Vytvořme si své veřejné finance, regulujme zdravé finanční trhy a umožněme hospodářské reformy, které potřebujeme pro růst a pro průmysl, který tak zůstane i v budoucnu konkurenceschopný.
Přeji si Evropu, která dál rozvíjí svůj sociální model, Evropu, která spojuje dobře fungující systém sociálního zabezpečení s růstem - se sociální soudržností, Evropu, která prostřednictvím práce, podnikavosti a zdravých veřejných financí vytváří prostor pro udržení a rozvíjení svých modelů sociálního zabezpečení v nejlepším zájmu všech našich občanů.
Přeji si Evropu, která se nenechá zlákat krátkodobými protekcionistickými kampaněmi, Evropu, která chrání vnitřní trh jako základ naší unijní spolupráce a která umožňuje volný pohyb zboží a služeb přes naše hranice, ve prospěch nás a ostatního světa.
Přeji si Evropu, která je zahanbena nerovnostmi, která je přístupná argumentům druhých a která má silnou vůli nacházet kompromisy, jež budou sloužit společnému zájmu.
Taková Evropa bude silná v každé době.
(Potlesk)
Pane předsedo, vážení poslanci, vážené poslankyně, je mi ctí, že zde mohu stát s vámi a zastupovat evropskou demokracii.
Mnozí lidé mi říkali, že toto předsednictví bude nejtěžší za mnoho let.
Je zde mnoho výzev a musíme být připraveni na věci neočekávané.
Mnozí se ptají, zda země velikosti Švédska může tuto odpovědnost nést.
Sama nikoli - ale společně dokážeme těmto výzvám čelit.
Udělejme to s vizí a energicky, iniciativně a s odvahou.
Evropa to potřebuje.
Občané Evropy to potřebují.
Evropský projekt se týká snu o společném řešení lidských problémů.
Tento sen Evropu posiluje.
Letošní rok, rok 2009, je pro evropskou spolupráci rokem osudovým.
Máme možnost udělat další krok.
Švédské předsednictví je připraveno tu výzvu přijmout.
Přijměme ji tedy společně!
(Hlasitý potlesk)
předseda Komise. - Pane předsedo, dnes není normální doba a toto nebude normální předsednictví.
Kromě obvyklé legislativní práce čekají na švédské předsednictví další výzvy ryze politického charakteru, které bude muset řešit, a nikdo jiný nebude tyto výzvy zvládat lépe než předseda vlády Reinfeldt a tým švédského předsednictví.
Dnes chci upozornit na dvě z těch největších politických výzev, kterým bude Evropská unie v příštích šesti měsících čelit: zvládnutí hospodářské krize a vyjednání náročné mezinárodní dohody o změně klimatu v Kodani.
Finanční a hospodářská krize, nejhorší za mnoho let, bude mít i nadále zničující dopady na naše společenství a rodiny, zejména poroste nezaměstnanost.
Postavit hospodářství znovu na nohy zůstává hlavní prioritou.
Společná akce Evropské unie vedla k nevídanému fiskálnímu úsilí, které přináší konkrétní výsledky.
Projevili jsme rovněž solidaritu mezi členskými státy, například dvojnásobným zvýšením stropů na 50 miliard EUR pro podporu platební bilance států, které nejsou členy eurozóny.
Nyní potřebujeme v plném rozsahu provádět soubor ozdravných opatření ve všech jeho aspektech a ujistit se, že se to promítá do vytváření nových pracovních míst a do podpory hospodářské činnosti v daném místě.
Domnívám se, že je velmi důležité, aby se prioritou stala opatření, která snižují nezaměstnanost a dávají lidem znovu práci.
Zde můžeme vycházet z výsledků vrcholné schůzky o zaměstnanosti, která se konala v květnu jako součást iniciativy Komise s českým, švédským a španělským předsednictvím.
Musíme uvést do praxe sdílený závazek týkající se mládeže a zaměstnanosti.
Pochopitelně, že odpovědnost za politiky trhu práce spočívá na členských státech, ale můžeme a měli bychom využít existující evropské nástroje, a pomoci tak udržet lidi v pracovním poměru a připravit je na pracovní místa budoucnosti.
Evropská komise má proto v úmyslu předložit návrh na zjednodušení postupu strukturálních fondů a pro rok 2009 a 2010 zrušit nutnost národního spolufinancování z Evropského sociálního fondu.
Také přesuneme zdroje na financování nové možnosti poskytování mikroúvěrů pro zaměstnanost a sociální začlenění.
Věřím, že Parlament tyto návrhy podpoří.
Návrhy Komise vycházející z Larosièreovy zprávy, jejíž vypracování jsem zadal loni v říjnu, budou tvořit základ posíleného dohledu nad finančním trhem a jeho regulací.
Vzhledem k již hotovým návrhům - mnohé z nich již schválil Parlament a Rada, o některých stále ještě rozhodujeme - jsme skutečně v celosvětovém měřítku v čele reformy mezinárodního finančního systému.
Jsem si jist, že takto budeme pokračovat i na zasedání zemí G20, které se bude konat v září v Pittsburghu.
Chceme-li vytvořit novou ekonomiku, bude v příštích šesti měsících nezbytně nutné dosáhnout ve všech těchto oblastech pokroku, protože - nenechme se zmýlit - hospodářství pokrizového období nemůže být a nebude stejné, jako bylo před krizí.
Musíme přetvořit náš hospodářský model a do těžiště našeho sociálně tržního hospodářství navrátit hodnoty, které tam patří.
Musíme vybudovat ekonomiku a společnost na základě příležitosti, odpovědnosti a solidarity, ekonomiku, která bude muset znovu objevit nové zdroje růstu, jelikož nemůžeme navždy spoléhat na měnový a fiskální stimul; Evropu otevřených a dobře fungujících trhů, Evropu inteligentního a zeleného růstu, Evropu s účinnější regulací a dohledem nad finančními trhy, Evropu, která posiluje svůj jednotný trh a plně využívá své možnosti, Evropu, která odolává vývoji směrem k fragmentaci trhu či protekcionismu.
Pokud jde o změnu klimatu, Evropa je nyní první oblastí na světě, která naplňuje dlouhodobé, právně závazné cíle týkající se klimatu a energie.
Jsem hrdý na to, jakým způsobem Komise spolupracovala s minulým Parlamentem a Radou na zavedení této právní úpravy, a do zasedání v Kodani chci s vámi a s předsednictvím úzce spolupracovat.
Naše vůdčí úloha byla velice oceněna na jednáních zemí G8 minulý týden v L'Aquile a na Fóru největších světových ekonomik.
O pokroku dosaženém na těchto zasedáních jste jistě slyšeli.
Poprvé se všichni účastníci zavázali k tomu, že nárůst teploty nepřekročí 2° C, aby se dodržely požadavky klimatologů.
To je zcela jistě vítaný krok vpřed, ale neměli bychom si dělat iluze, našemu cíli a našemu závazku se ostatní ještě nepřizpůsobili.
Evropa je na této trnité cestě ve srovnání s ostatním světem daleko vpředu, což mě, upřímně řečeno, 145 dní před zasedáním v Kodani znepokojuje.
V nadcházejících týdnech zintenzivníme spolupráci s mezinárodními partnery, abychom zajistili přijetí jasných závazků v Kodani.
Musíme dosáhnout pokroku také v otázce nezbytných prostředků na podporu rozvojových zemí a zvýšit přesun technologií.
V září předloží Komise své návrhy na financování, takže budeme moci vytvořit evropský konsensus a jednat s ostatními.
Program jednání o změně klimatu je samozřejmě úzce spjatý s jinou prioritou, a sice s energetickou bezpečností.
Dnes Komise přijme návrhy na posílení našich pravidel, jimiž se řídí zabezpečení dodávek energie a posiluje se solidarita mezi členskými státy. Věřím, že švédské předsednictví s vaší podporou udělá v tomto směru krok kupředu.
To jsou hlavní priority - a plným právem.
V příštích šesti měsících je ale třeba udělat mnoho další důležité práce.
Dovolte, abych se zaměřil jen na Stockholmský program, v rámci něhož Komise nedávno předložila smělou vizi, která vztahuje spravedlnost, svobodu a bezpečnostní politiku k občanovi a která vyvažuje bezpečnost a ochranu občanských svobod a základních práv.
Po většinu tohoto desetiletí se Evropská unie účastní vnitřních institucionálních diskusí.
Je naprosto nezbytné změnit naši řídící smlouvu, aby rozšířená Evropská unie byla vybavena pro demokratické a účinné fungování.
Doufám, že se v nadcházejících měsících dočkáme ratifikace Lisabonské smlouvy, abychom mohli uvést její ustanovení do praxe a abychom pokročili dále s naší politickou agendou, kterou jsem právě nastínil.
Je důležité, abychom diskutovali o postupu, ale domnívám se, že ještě důležitější je diskutovat o podstatě.
Švédské předsednictví, stejně jako následující španělské předsednictví bude muset dohlížet - doufejme - na složitý přechod na novou smlouvu, na němž se Komise a Parlament budou muset plně podílet.
Evropská unie se neustále proměňuje, od počátečního léčení válkou rozpolceného kontinentu k budování vnitřního trhu, a poté až ke znovusjednocení Evropy.
Během těchto uplynulých 50 let Evropa neustále překračuje očekávání, vyvrací pochybnosti.
Jsem si jist, že zvládneme rovněž nové výzvy, kterým čelíme: položení základů k inteligentní zelené ekonomice budoucnosti.
Uspějeme tehdy, pokud budeme respektovat základní poučení z půlstoletí evropské integrace - Evropská unie pokročí kupředu, pokud všechny její složky budou spolupracovat v duchu otevřenosti, důvěry a partnerství.
Program švédského předsednictví to akceptuje, Evropská komise je připravena podílet se na tom, a jsem přesvědčen, že totéž platí v případě Parlamentu.
(Potlesk)
Pane předsedo, obvykle se na vás neobracím, ale dnes poprvé vám jednu minutu věnuji.
Za prvé, pane Buzku, zdravím vás jako disidenta a jako jednoho ze zakladatelů hnutí Solidarita, jako člověka, který pochází ze Slezska a který nikdy nezapomněl na své kořeny, svou historii a své hodnoty.
Skupina Evropské lidové strany (Křesťanských demokratů) je hrdá také na to, že přesvědčila velkou většinu poslanců EP z celého politického spektra - včetně pana Schulze - aby vás zvolili jako mluvčího 500 milionů občanů.
Ano, pane předsedo, vaše zvolení je symbolem této otevřené Evropy, této tolerantní Evropy, této politické Evropy prosazované skupinou PPE a většinou našich zde přítomných kolegů.
Pane úřadující předsedo Rady, pane předsedo Komise, očekáváme od vás, že v příštích šesti měsících přeměníte hlavní téma švédského předsednictví v činy - jinými slovy, v souvislosti s dvojí výzvou, kterou představuje hospodářství a změna klimatu, říkáme, že v zájmu překonání krize toho musíme dělat více, postupovat rychleji a plně zavést náš model sociálně tržní ekonomiky.
Jsem pevně přesvědčen, že pouze silné hospodářství nám umožní provádět skutečnou sociální politiku, kterou potřebujeme.
Pokud chceme, aby nastalo oživení, a pokud chceme, aby přišlo z Evropy, a nikoli z Asie, jak se předpokládá, musíme nyní rozhodně jednat rychle.
Až krize skončí, vítězové budou ti, kteří vsadili na inovaci, na přípravu - stručně řečeno na akci.
V tomto směru skupina PPE mj. navrhuje zvýšit podporu malých a středních podniků, které jsou klíčové pro udržení a vytváření pracovních míst.
Kromě toho hospodářská krize vyžaduje - a na tom trvám - aby reagovaly nejen jednotlivé státy, ale aby reagovala Evropa jako taková.
Navíc naši spoluobčané jsou o tom přesvědčeni, stačí se podívat na průzkumy veřejného mínění v různých zemích: je o tom přesvědčeno více než 66 % Němců a více než 70 % Evropanů.
Pokud jde o otázku boje proti globálnímu oteplování, skupina PPE od vás, pane Reinfeldte a pane Barroso, také očekává, že budete pracovat více a rychleji.
Je úkolem Evropy, aby pod vaším vedením vedla svět do tohoto boje, který zde všichni považují za naléhavou prioritu.
A není lepší příležitost něco dělat a věci urychlit, než konference o změně klimatu, která se bude konat v prosinci v Kodani, tedy na našem vlastním území!
Pokud jde o otázku změny klimatu, Evropa nepochybně prokázala, že pokud chce, dokáže jednat.
Nynějším úkolem je umět toho využít a přesvědčit ostatní světové velmoci, aby se k nám připojily.
Mám samozřejmě na mysli Spojené státy, které musí proměnit slova v činy, ale mám rovněž na mysli rozvíjející se země, ať je to Čína, Indie či Brazílie, které už nemohou přehlížet skutečnost, že se velkou měrou podílejí na globálním oteplování.
Švédské předsednictví budeme proto posuzovat podle toho, jakým způsobem se vyrovnává s krizí, a na základě výsledků dosažených v oblasti životního prostředí.
Na závěr bych chtěl dodat, že Evropa musí mít odpovídající orgány, aby mohla důrazně působit na těchto dvou frontách.
Poslední rok nám ukázal, že se stejnou smlouvou a se stejnou překonanou zásadou jednomyslnosti bylo možné dosáhnout v Evropě pokroku, ale bylo také možné uváznout na mrtvém bodě.
Je to otázka politické vůle, pane Reinfeldte a pane Barroso.
Jednejte rychle: to od vás v příštích šesti měsících požaduje skupina PPE. Do švédského předsednictví vkládáme důvěru.
Jednejte rychle: to požadovali Evropané, když volili tento parlament, a to jim musíme dát, pokud chceme, aby se za pět let vydali k volbám ve větším počtu.
(Potlesk)
jménem skupiny S&D. - (DE) Pane předsedo, pane předsedo vlády Reinfeldte, dámy a pánové, švédské předsednictví přichází v době, která pro orgány EU představuje nový začátek.
Nejen tento parlament začíná nanovo. Evropa se nachází v období přechodu mezi Smlouvou z Nice a Lisabonskou smlouvou a - jak všichni víme - je to období nejistoty, během něhož nicméně v Evropské unii a jejích členských státech potřebujeme jasná rozhodnutí v oblasti hospodářské a finanční politiky, v oblasti trhu práce a v otázkách politiky týkající se klimatu.
Hovořil jste o tom a s mnohým z toho, co jste uváděl, souhlasím.
Změna klimatu je pochopitelně nejdůležitější otázkou a přiřadil jste jí správný stupeň priority.
Jedná se samozřejmě také o to, že krize pracovních míst vyžaduje okamžité a odpovídající řešení.
Proto vás prostřednictvím vašeho předsednictví žádáme, abyste vyzvali členské státy, aby k investičním plánům a plánům na oživení hospodářství přistupovaly s větší vážností, než tomu bylo doposud.
Nejvíce ze všeho však potřebujeme ochranu pracovních míst - teď hned, ne až příští rok, neboť pracovní místa jsou v ohrožení tady a teď.
Jistota pracovního místa je nesmírně důležitá pro vnitřní stabilitu společnosti.
Proto od vás očekáváme, že pracovním místům a jistotě pracovního místa dáte nejvyšší prioritu jakoukoli formou, například spojením ochrany životního prostředí a průmyslové politiky, což je velice rozumné řešení.
K otázce jistoty pracovního místa vám chci, pane Reinfeldte, říci, že to, co vážným způsobem ohrožuje pracovní místa v Evropě a co je dokonce ještě větší hrozbou pro sociální soudržnost, je judikatura Evropského soudního dvora.
Jak jste právě sdělil, cestujete hodně po Švédsku a po Evropě.
My rovněž a od našich občanů se dozvídáme, že nechtějí Evropu, kde se společnosti přesouvají ze země do země a snižují úroveň mezd.
Potřebujeme proto iniciativu z Evropské unie.
(Potlesk)
Potřebujeme tyto iniciativy jako důsledek rozhodnutí Evropského soudního dvora v případech Laval, Viking, Rüffert a Lucembursko.
Toto jsou opatření, kterými se vy - a především vy, protože Švédsko je touto chybnou politikou, touto chybnou judikaturou ovlivněno - musíte v průběhu svého předsednictví zabývat.
Musíte se zabývat také další institucionální otázkou, a to jakým způsobem bude jmenována příští Komise.
V tomto směru musím konstatovat, že do jisté míry získávám dojmu, že nejen vy, ale také všichni vaši kolegové v radě jste byli ovlivněni začátkem nového institucionálního období a nejistotou kolem toho, kterou smlouvu bychom měli ve skutečnosti použít jako základ pro svou činnost, a že nikdo doopravdy neví, kde se nacházíme.
Připomíná to trochu Pipi Dlouhou punčochu spisovatelky Astrid Lindgrenové v její vile Vilekule - udělám si svět takový, jaký chci, aby byl.
Úžasné!
Jestliže jmenujeme předsedu Komise na základě Smlouvy z Nice, budeme mít 20 komisařů.
V tom případě by mě zajímalo, která země nebude mít žádného komisaře.
Nato Rada přirozeně řekne "Ne, určitě nechceme způsobit masakr za zavřenými dveřmi.
A tak máme výborné řešení - nejprve navrhneme komisaře na základě Smlouvy z Nice.
Potrvá několik měsíců, než bude Komise ustavena, a do té doby občané Irska odhlasují a budeme mít Lisabonskou smlouvu.
Pak můžeme hlasovat o všem možném na základě Lisabonské smlouvy.
Skvělé!"
Jsme společenství založené na právu - nebo jsem si to alespoň až dosud myslel - kde základem je platná právní úprava.
Platnou právní úpravou je Smlouva z Nice.
Mimochodem, je tady někdo, kdo jako strážce smluv musí v první řadě objasnit, který právní základ má být použit.
Tím je předseda Komise, ale o této věci jsem od něj neslyšel ani slovo.
Proto bych chtěl naprosto jasně prohlásit, co očekáváme.
Můj návrh, pane předsedo vlády, zněl, že byste neměl ihned přijímat oficiální rozhodnutí, ale měl byste nejprve vyslat svého kandidáta do Parlamentu, aby nám sdělil, co chce udělat pro oživení hospodářství, ochranu pracovních míst, pro boj se změnou klimatu, pro zavedení dohody o zaměstnanosti, iniciativy týkající se směrnice o veřejných službách a iniciativy zaměřené na zdokonalení směrnice o vysílání pracovníků a stanovení záruky mezi Komisí a Parlamentem ohledně hodnocení sociálních důsledků iniciativ Komise.
Mohli jsme s kandidátem všechno projednat již před několika týdny, a zjistili bychom tak, zda získá v této sněmovně na základě svých návrhů většinu hlasů.
Pak jste mohl oficiálně rozhodnout.
Vy jste však zvolil jinou cestu.
Řekl jste "Ne, nejprve přijmeme oficiální rozhodnutí a poté vyšleme kandidáta".
Obávám se, že to byla další chyba, a také mám obavu, že tento kandidát, pokud nevyvine značné úsilí, v této sněmovně většinu hlasů nezíská.
(Potlesk)
Chci to říci naprosto jasně, aby v této pravděpodobně nejvýznamnější sporné otázce vašeho předsednictví bylo mezi námi úplně jasno hned od začátku.
Očekáváme institucionální srozumitelnost, očekáváme společensko-politický závazek a věřím, že v otázce politiky klimatu budeme s vámi.
Pane předsedo, jen kvůli vám jsem přesně dodržel svou řečnickou dobu.
Uvidíte, že za několik vteřin mých šest minut vyprší.
Nebudete mě muset kárat - věděl jsem, že to jste měl v úmyslu, a tu radost jsem vám nechtěl udělat.
(Potlesk)
Pane předsedo, za prvé chci říci panu Reinfeldtovi, že naše skupina Aliance liberálů a demokratů pro Evropu bude plně podporovat priority švédského předsednictví, tzn. ratifikaci Lisabonské smlouvy, která bude, jak předpokládáme, urychleně a v plném rozsahu provedena, přípravu na vrcholnou schůzku o změně klimatu v Kodani, o této prioritě se tu již hovořilo a má naši plnou podporu, a nakonec stockholmský program.
Kromě toho, a to je tématem mého vystoupení, pane Reinfeldte, se chci zabývat otázkou, která zaznívá v každém vystoupení v této sněmovně - otázkou boje proti hospodářské a finanční krizi - a zároveň vám chci říci, že přebíráte vedení Evropské rady ve velice správné chvíli.
Je dobré, že Radě předsedá právě Švédsko, protože máte v této oblasti konkrétní zkušenosti.
V 90. letech minulého století Švédsko zažilo přesně stejnou hospodářskou krizi, jakou zažíváme dnes v celé Evropě a ve světě.
Zažili jste krizi v oblasti nemovitostí.
V 90. letech jste zažili také finanční krizi a všechny tyto problémy jste zvládli bezprostředním řešením problémů ve finančním odvětví.
Můj vzkaz pro vás je, že dnes na evropské úrovni musíte jednat přesně stejně, neboť právě to postrádáme.
Pokoušíme se bojovat proti hospodářské a finanční krizi 27 různými způsoby v různých zemích, a to nikdy nebude fungovat.
Očekáváme, pane Reinfeldte, že využijete zkušenosti získané ve Švédsku, protože to byl úspěch, na rozdíl od Japonska, které už dlouhou dobu hospodářsky stagnuje.
Švédsko se vymanilo z krize, protože jste okamžitě řešili problémy ve finančním odvětví, což se v Evropě v současné době neděje.
Uvažuje se, že Spojené království znárodní banky, kdežto jiní - zejména Francie - je rekapitalizují.
V Německu se v současné době pracuje na vytvoření "špatných bank", v zemích Beneluxu se zároveň provádí od všeho trochu.
Výsledkem je, že neexistuje žádný jednotný přístup.
Spojené státy stabilizují své banky a vyjímají toxické produkty, zatímco my máme i nadále problémy.
Žádám vás proto, abyste využili svých zkušeností a předložili jednotný plán na záchranu finančního sektoru Evropy, který vytvoří základ pro hospodářskou obnovu.
Bez něj nikdy k této obnově nedojde, banky nezačnou znovu půjčovat a tak dále. To musí být vaší naprostou prioritou.
jménem skupiny ALDE. - Druhá věc je, že doufáme, že společně s Komisí také předložíte nový plán hospodářské obnovy, protože 27 různých plánů obnovy nepřinese v nadcházejících letech potřebné výsledky.
Je naprosto nezbytné, aby se Rada a Komise v této věci společně ujaly vedení.
Vím, že nyní existuje 27 plánů na obnovu na národní úrovni, ale vidíme, že tyto plány obsahují řadu protekcionistických opatření.
Je to váš úkol, pane Reinfeldte, abyste kolegům sdělil, že lepší způsob řešení je společný postup s Komisí, vypracování jednotného plánu obnovy a investice do udržitelné energie a do nové ekonomiky.
Myslím, že se svými zkušenostmi ze Švédska v 90. letech minulého století jste tím správným mužem na správném místě, který udělá to, co jsme dosud neudělali: vymyslí jednotnou strategii Evropské unie pro boj s touto hospodářskou a finanční krizí.
(Potlesk)
jménem skupiny Verts/ALE. - (DE) Pane předsedo, pane Reinfeldte, pane Barroso, můj kolega pan Schulz řekl všechno, co se dá říci o obavách ohledně institucí, které moji skupinu trápí už dlouhou dobu vzhledem k nadcházejícím volbám předsedy Komise.
Souhlasíme s tím, co řekl.
Chceme, aby celá Komise a všichni pracovníci Evropské unie na nejvyšších místech byli voleni podle podmínek Lisabonské smlouvy, a v tom neustoupíme ani o krok.
Chtěla bych však, pane Barroso, využít příležitosti a vysvětlit politické důvody, které stojí za pochybnostmi mé skupiny a za naším přesvědčením, že z politického hlediska nejste způsobilý uskutečnit to, co v současné situaci považujeme v Evropě za nutné.
Vezměte si například často uváděnou nutnost nově regulovat finanční trhy.
Měli jsme vrcholné schůzky zemí G8, vrcholné schůzky zemí G20, rozšířené vrcholné schůzky zemí G8, evropské schůzky na nejvyšší úrovni.
Jak daleko jsme dospěli?
Podíváme-li se na situaci dnes a porovnáme-li ji s hrou Monopoly, kterou všichni známe, banky byly obnoveny, udělaly chybu a nešly do vězení, s veřejným souhlasem pobraly stovky milionů a pak prostě začaly hru znovu.
Nemyslím si, že lidé začínají sýčkovat, když říkají, že další katastrofa je proto nevyhnutelná.
Pane Barroso, co se stalo na váš důrazný zásah?
Kde jsou vaše reálné výsledky?
Žádný důkaz o nich není.
(Potlesk)
Co se týče politiky v oblasti klimatu, víte, že v průběhu celé evropské kampaně se naše Skupina Zelených/Evropské svobodné aliance zasazovala o iniciativu zelený Nový úděl.
Jsme pevně přesvědčeni o tom, že je naprostý omyl stavět hospodářské strategie proti strategiím životního prostředí a klimatu, a toho jste se v posledních pěti letech, pane Barroso, opakovaně dopouštěl.
Domníváme se, že je to hluboce zakořeněné v minulosti a je nutno s tím skončit.
Musíme přemýšlet o hospodářském vývoji udržitelným způsobem a musíme uvést cíle v oblasti ochrany klimatu do souladu s cíli environmentálními.
Prospěje to hospodářství a vzniknou stovky tisíc či dokonce miliony pracovních míst.
Pan Piebalgs ve své studii znovu prokázal, že v posledních měsících se toto děje v energetickém odvětví.
Podle našich zkušeností, pane Barroso, nejste s to zelený Nový úděl předložit.
Souhrnně mohu pouze říci, že pokud jde o ochranu klimatu, Evropané se na mezinárodní scéně v posledních měsících zviditelnili vzhledem ke svému váhání, které v sobě nově objevili - kam až chceme ve snižování cílů skutečně zajít? - a nové šetřivosti, což platí bohužel také pro Švédsko.
Založení mezinárodního fondu na ochranu klimatu pro chudší země dopadlo nesmírně špatně.
To, že stále ještě nevyšlo najevo, že Švédové například chtějí vzít peníze z rozvojových fondů a dát je do tohoto fondu na ochranu klimatu - to je hra s nulovým součtem a z hlediska chudších zemí je to naprosto nepřijatelné.
Musíme s touto novou šetřivostí a novým váháním v Evropské unii rychle skoncovat.
(Potlesk)
Na závěr, pane Reinfeldte, řeknu něco pozitivního.
Jsme ochotni se spolu s vámi bít za novou definici Lisabonské strategie a spolupracovat na ní s vámi.
Řekl jste, že to zvládnete do konce roku.
My vám s tím pomůžeme.
Také vás podpoříme, pokud budete chtít udělat více s ohledem na východní Evropu a Rusko, ale zaměření se na skutečnou politiku v oblasti klimatu nesmí být pouze záležitostí novinových titulků, je nutné to také opravit ve švédském programu, v části psané drobným písmem.
(Potlesk)
jménem skupiny ECR. - (PL) Pane předsedo, chtěl bych vám v první řadě upřímně poblahopřát k včerejšímu zvolení, ke zvolení skvělého předsedy - nové hlavy Parlamentu.
Činím tak, pane předsedo, jak velmi dobře víte, jako polský politik, ale také jako člověk.
Vy víte, že díky vám jsem potkal svou ženu a že to stále zůstává tou největší výhrou mého života.
Blahopřeji a přeji vám hodně štěstí v práci.
Evropská konzervativní a reformní skupina pozorně vyslechla váš projev, pane předsedo vlády, a jsem rád, že mohu říci, že sdílíme vaše názory na velmi mnoho věcí.
Za zvlášť důležité považuji vaše vyhlášení aktivních opatření pro řešení krize.
Současná hospodářská krize je tou nejhorší krizí, kterou od 30. let minulého století naše společnost zažila, a vyvolává oprávněné obavy v celé Evropě - v chudších i v bohatších zemích, v zemích na severu i na jihu.
Jsem rád, že jste této krizi vyhlásil aktivní boj, a jsem rád, že vidíte priority, které rovněž sdílíme - více svobody pro trh, méně regulace, více hospodářské svobody, větší otevřenost volnému obchodu.
Toto jsou recepty na hospodářský růst našeho kontinentu, naší Evropské unie.
Pane předsedo vlády, sdílíme zároveň vaše přesvědčení, že je důležité zabývat se změnou klimatu.
Vím, že na tuto otázku máte odvážné názory, a chci vás podpořit, abyste v této oblasti projevil odvahu.
Otázka změny klimatu ukazuje velice jasně, že dnes žijeme nejen v jednotné Evropě, ale i v jednotném světě, kde hrozby jsou společné a musí být řešeny účinně.
Jsem velice rád, že jste označil boj proti trestné činnosti za závažný problém Evropské unie.
A vzhledem k tomu, že v oblasti trestních novel se Švédsko již stalo velmocí, jsem přesvědčen, že pod vaším vedením dosáhneme úspěchu i v oblasti boje s trestnou činností.
To je nesmírně důležité a jsem rád, že vy a váš ministr zahraničních věcí jste se nedávno zmínili o tom, že se chcete důkladně zaměřit na naše sousedy a udělat si názor, doufám, že příznivý, na rozšíření EU.
Nesmíme zapomínat, že za východními hranicemi EU jsou země, které mají právo stát se součástí prostoru demokracie a hojnosti, v němž se v současné době nacházíme.
S politováním musím konstatovat, že je zde však jedna věc, na níž se s vámi moje skupina neshodne.
Je to otázka ratifikace Lisabonské smlouvy.
V souvislosti s Lisabonskou smlouvou jste hovořil o demokracii - a to bylo správné.
Nesmíme zapomínat, že občané Irska odmítli Lisabonskou smlouvu právě v demokratickém referendu.
Jelikož respektujeme demokracii, měli bychom respektovat hlasování občanů Irska.
Pane předsedo, doufám, že se ukáže, že vaše priority, které Evropská konzervativní a reformní skupina z velké části sdílí, jsou příležitostí, která vám umožňuje efektivní vedení Evropské unie a účinné řešení krize představující v současnosti náš největší problém.
(Potlesk)
jménem skupiny GUE/NGL. - (DE) Pane předsedo, pane předsedo vlády Reinfeldte, dámy a pánové, švédské předsednictví představilo ambiciózní pracovní program, který zahrnuje návrh na větší transparentnost.
Transparentnost je nutná zejména v boji proti krizi, v níž se právě nacházíme.
Mnoho lidí věří, že krize vznikla daleko od nás, ve Spojených státech, a způsobili ji bankéři, kteří jsou údajně příliš chamtiví.
Zdá se, že představitelé vlád v členských zemích EU neměli s krizí nic společného.
Jsou v tom nevinně.
Ti, kdo se opájejí svou nevinností, nedělají pro boj s krizí nic.
Domnívám se, že transparentnost by měla zahrnovat také diskusi o selhání politiky, která ke krizi přispěla, a samozřejmě také diskusi o bankéřích.
Transparentnost je v kasinovém kapitalismu v módě.
Velice by nás zajímalo, co se děje se strategií pro Baltské moře, a rád podpořil bych úřadujícího předsedu Rady, pokud by se zaměřil na dialog s Ruskem.
Přejeme si také, aby Evropská unie podpořila sliby prezidenta Obamy a prezidenta Medveděva, pokud jde o demontáž jaderných zbraní.
Evropská unie by měla tuto novou možnost odzbrojení využít.
Švédské předsednictví chce dále harmonizovat azylový zákon a učinit Evropskou unii přitažlivější pro migrující pracovníky.
Azylová politika má být úzce spojena s politikou rozvoje.
To je podle našeho názoru dobrá věc, ale na přísně střežených vnějších hranicích Evropské unie, zejména ve Středomoří, každým rokem umírají tisíce lidí, kteří hledají útočiště před pronásledováním, chudobou, přírodními katastrofami a válkami.
Nehledě na nákladnou pohraniční kontrolu, sledování a systémy pro shromažďování údajů, což má zabránit nelegálnímu přistěhovalectví, Skupina konfederace Evropské sjednocené levice a Severské zelené levice vyzývá k humánnímu zacházení s uprchlíky a migranty a ke změně hospodářské a obchodní politiky, která by v první řadě umožňovala odstraňovat příčiny, které způsobují, že se lidé stávají uprchlíky.
Švédské předsednictví se zaměřuje na přístupnější trhy práce s cílem zajistit plnou zaměstnanost, a chce proto iniciovat reformy trhu práce a opatření zaměřená na rovnost pohlaví.
Také my jsme pro strategii osvědčené pracovní praxe, která podpoří růst mezd a ve všech 27 zemích zavede ze zákona všeobecnou minimální mzdu.
Chceme, aby se EU shodla na cílech v otázce minimální mzdy stanovené ve výši minimálně 60 % národní průměrné mzdy, aby se lidé nepropadali do chudoby, když mají placené zaměstnání.
Obzvláště vítám vaše vyjádření o Kypru, a přeji vám mnoho úspěchu při naplňování vašich velkolepých cílů v oblasti klimatu.
Pane předsedo, dámy a pánové, ocenil jsem, že švédské předsednictví klade důraz na otázky, které znepokojují naše spoluobčany, naše voliče, a sice životní prostředí a změna klimatu, finanční krize, ochrana pracovních míst a boj proti trestné činnosti, neboť abychom dobře dělali svou práci, musíme být v souladu s těmi, kteří nás volili.
Nejsme o nic lepší ani o nic horší než naši voliči, ale jsem pevně přesvědčen, že je důležité řídit se tím, co od nás požadují, a zdá se mi, že je to tak, jak jsem uvedl.
Dále je nutno přeměnit návrhy v konkrétní činy a zde se budeme střetávat, především v rámci postupu spolurozhodování, neboť náš Parlament a vaše Rada stanoví pravidla, která budou řídit život, záležitosti a zájmy našich voličů, a to považuji za základní úkol nás zákonodárců.
Musíme překonat krizi důvěry, která nepochybně existuje.
Jejím příznakem je nízká účast ve volbách do tohoto parlamentu, a abychom to zvrátili, musíme jednat plně v souladu s vůlí našich voličů.
Musíme se asi také vyhýbat srovnávání: vaše země sousedí s Norskem, já žiji poblíž Švýcarska.
Tyto země nejsou členy Evropské unie, přesto však se jim daří dobře; mají stejné problémy, ale nejsou na tom o nic hůř než my, a tady je důležité, abychom pochopili a dokázali, že existence Evropské unie má smysl.
Považuji to za velkou výzvu, ale zároveň mám za to, že za pomoci všech můžeme nyní ukázat, že Evropa by neměla být trpěna, ale měla by být příležitostí pro ty, kteří v ní žijí a jsou jejími občany.
(NL) Nizozemská Strana pro svobodu vstoupila do tohoto parlamentu, aby hájila nizozemské občany a vybojovala zpět peníze, které Nizozemsko zaplatilo navíc finančně nenasytné a byrokratické Evropě.
Stranu pro svobodu zvolili do tohoto parlamentu nizozemští voliči, aby tak dali najevo, že občané Nizozemska jsou toho názoru, že rozšiřování Evropské unie zašlo již příliš daleko.
Pane předsedo, tento parlament ztrácí čas tím, že reguluje věci, které by si měly určovat samy členské státy.
Naše strana se domnívá, že Evropská unie by se měla zabývat pouze tím, co souvisí s hospodářskou a měnovou spoluprací.
Nizozemské zájmy nespustíme ze zřetele a švédské předsednictví budeme stále sledovat, neboť pro nizozemské občany nedělá nic.
Chcete jen prosadit Evropskou ústavu, kterou nizozemští voliči odmítli a která je z 99 % totožná s Lisabonskou smlouvou.
Rovněž necháváte bez povšimnutí nesmírně nákladné přesuny z Bruselu do Štrasburku, které se praktikují každý měsíc.
Navíc jste tuto věc ani nezařadil na pořad jednání.
Proč ne?
Stojí to tisíce milionů eur a jediní, komu se ta myšlenka zamlouvá, jsou zřejmě lidi ve společnosti Ikea, kteří tak mají možnost prodávat stěhovací bedny a další skříně.
Přejeme si také, aby byla okamžitě ukončena jednání s Tureckem.
Turecko je islámská země a islámská ideologie je zcela v rozporu s naší západní kulturou.
Kromě toho Turecko vůbec není evropskou zemí, je to země asijská, a zároveň by turecké členství stálo občany Nizozemska další hromady peněz.
Turecko může být dobrým sousedem, ale do evropské rodiny nepatří.
Strana pro svobodu se staví za Evropu suverénních států, ale za švédského předsednictví probíhají další práce na budování federálního superstrátu, kde členské státy rozhodují o svých záležitostech čím dál tím méně.
Doufáme proto, že občané Irska budou mít odvahu a v hlasování znovu řeknou Lisabonské smlouvě "Ne".
Irové zde mají příležitost zaznít jako hlas občanů Evropy a jménem Strany pro svobodu se vás chci zeptat, jaké závěry vyvodí švédské předsednictví z výsledku irského referenda.
úřadující předseda Rady. - (SV) Pane předsedo, dovolte, abych vám všem společně nejprve poblahopřál ke zvolení za předsedy skupin.
Vím, že řada z vás byla zvolena na základě velmi silné podpory.
Vím například, že v sociálně demokratické skupině byl s velice silnou podporou znovu zvolen Martin Schulz.
Důležité je, abyste svou skupinu přesvědčivě zastupovali.
Velice si cením dialogu, který jsme vedli, a konzultace, o jejichž zavedení mě v červnu požádala Evropská rada.
Zajišťovala to ministryně EU paní Cecilia Malmströmová.
Také já osobně jsem se tomu věnoval, prostřednictvím kontaktů po telefonu i na zasedání, které probíhalo na lodi. Pluli jsme v stockholmských ostrovních vodách, seděli jsme a diskutovali o vzniklé situaci.
Byl jsem požádán, abych zjistil, jaká je pravděpodobnost, že José Manuel Barroso, kterého Evropská rada navrhla za předsedu Komise, bude zvolen do druhého funkčního období.
Řada věcí, o nichž jste se zmínili, jsou základní otázky, na kterých chci během švédského předsednictví pracovat.
Dovolte, abych řekl, že práce je u nás vždy na prvním místě.
Chceme Evropu, kde práci má více lidí.
Diskuse musí začít tím, jak toho dosáhnout.
Stejně tak, jak poukázal Joseph Daul, se domnívám, že je to záležitost inovace a odborné přípravy, jinými slovy věcí, které v podstatě povzbuzují podnikání a zajišťují zaměstnanost.
Podle mého názoru má Martin Schulz pravdu, když říká, že musíme být ostražití, abychom se nestali Evropou, kde soutěžíme na základě nevýhodných podmínek.
Tuto diskusi vedeme u nás ve Švédsku a probíhá také po celé Evropě.
Mít nízký nebo žádný plat není dobrý start pro boj s konkurencí; přesněji řečeno, pouze s dobrými podmínkami můžeme čelit hospodářské soutěži budoucnosti.
Dovolte, abych se zmínil o některých dalších věcech, které považuji za velice důležité pro vyvedení Evropy z krize.
Viděl jsem, jak se Komisi - a podle mě je to důležité - podařilo obhájit zásadu vnitřního trhu v době, kdy se mnozí snaží dosahovat kompromisy a zavádět protekcionismus.
Je velice snadné poslouchat ty, kdo se ptají: "Proč jste neuchránili pracovní místa v této určité zemi?", aniž by chápali, jaké důsledky by to přineslo, kdyby se takto chovali všichni.
Kdybychom to udělali, v podstatě bychom udusili volný obchod a možnost přeshraničního obchodu.
To, co v podstatě vytváří bohatství a prosperitu, by bylo rychle ztraceno, kdybychom neodolali možnosti protekcionismu.
Domnívám se, že ochrana vnitřního trhu a volný pohyb je východiskem pro zajištění pracovních míst.
Velkou důvěru mám rovněž v další věci, o nichž jste někteří z vás hovořili, jako jsou investice do lidských schopností a zajištění mobility na trhu práce.
Domnívám se například, že jediná cesta, jak to zvládnout, je právě tento volný pohyb - včetně přeshraničního.
Jak již uváděli Martin Schultz, Rebecca Harmsová a Joseph Daul, myslím, že to je zároveň příležitost bojovat s tím prostřednictvím zeleného trendu a zaváděním hospodářství s nízkou hladinou emisí, o nichž po celém světě hovoříme jako o další cestě ven z krize.
Důležité je, jak zvládáme financování a jak investujeme.
Chci také říci - v tom se shoduji s Guyem Verhofstadtem - že švédská zkušenost s krizovým řízením v 90. letech minulého století byla taková, že toho lze dosáhnout pouze regulací veřejných financí.
Zjistil jsem, že pokud jsou schodky velké a je nutná změna systému, jsou to právě lidé s nízkými příjmy a lidé nejvíce závislí na úřadech sociálního zabezpečení, na které se nemyslí.
Rozumné nakládání s veřejnými financemi je proto dobrou politikou pro lidi, kteří jsou chudí nebo přežívají ze dne na den.
Pokud jde o otázku klimatu - což je hlavní otázka, na níž před vrcholnou schůzkou v Kodani pracujeme - konstatuji, že ještě zbývá hodně práce, to je pravda.
A čas se krátí.
Rebecce Harmsové chci říci, že u nás ve Švédsku není zvykem, abychom za své závazky pomáhat byli kritizováni.
Průměrná částka vynaložená v Evropě na tyto závazky činí 0,4 % hrubého domácího produktu.
Švédsko je zcela výjimečné v tom, že na rozvojovou pomoc jde jedno procento našeho hrubého domácího produktu.
Podle mě spolu tyto věci souvisejí.
Udělali jsme si vlastní kontrolu pod vedením našeho ministra pro pomoc v rámci iniciativ OSN.
Při tom jsme zároveň přesně určili, jak musíme při své činnosti v rámci rozvojové pomoci zohlednit změnu klimatu.
Nelze provádět rozvojovou pomoc, aniž by se při tom brala v úvahu změna klimatu a její dopad na chudé části světa.
Proto není možné tyto otázky oddělit a říkat, že toto je politika rozvojové pomoci a toto je politika v oblasti klimatu - přesněji řečeno obě spolu souvisejí a musí být v souladu.
Pokud jde o smlouvy, chtěl bych říci Martinu Schulzovi, že mým úkolem je zajistit, aby zde v obtížné době fungovalo efektivní evropské vedení.
Musíme umět odpovědět občanům, kteří si přejí, abychom přijali opatření pro potírání finanční krize a pro otázky klimatu.
Všichni jsme politicky činní a víme, že v oblasti politiky, pokud pozornost zaměřujeme dovnitř a diskutujeme o jménech a vůdčích schopnostech, to naši občané vnímají tak, že se k nim obracíme zády.
Jsme zaměřeni dovnitř.
Proto ve své funkci udělám, co budu moci.
Tímto úkolem mě pověřila Evropská rada s ujištěním, že naše spolupráce a náš respekt pro integritu Evropského parlamentu jsou spojeny - ať již na základě Smlouvy z Nice či Lisabonské smlouvy - při jednoznačném návrhu našeho kandidáta na funkci předsedy Komise.
Pokud jde o José Manuela Barrosa, je důležité zmínit se o tom, že v Evropské radě měl jednomyslnou podporu, že jako kandidát byl velmi dobře známý a voličům se představil již před volbami.
Přirozeně, že pro mě bylo snazší konat - pochopitelně jsem při tom respektoval skutečnost, že Evropský parlament bude mít možnost, až se budete cítit připraveni přijmout rozhodnutí, aby kandidáta navrženého Evropskou radou schválil, nebo odmítl.
Mezitím je čas na diskuse, které José Manuel Barroso, jak je mi známo, již zahájil, čas na vedení dialogu o vývoji evropské politiky v příštích letech.
Věřím, že toto už může být nyní schváleno na základě uzavřené dohody.
Právě to evropští voliči nyní očekávají a nám to umožní pevné společné jednání.
Pane předsedo, zazněly některé důležité otázky; pokusím se na ně velmi stručně odpovědět.
Nejprve důležitá otázka pana Schulze týkající se smluv.
Poukazoval zejména na úlohu Komise jako strážce smluv.
My v Komisi jsme přesvědčeni, že platné smlouvy by měly být respektovány.
Platnou smlouvou je Smlouva z Nice.
Vy všichni, kdo tu právě sedíte, jste byli zvoleni na základě Smlouvy z Nice.
Je zřejmé, že pokud se nyní bude volit předseda Komise, bude zvolen jako vy, podle Smlouvy z Nice.
Doufám však, že budeme mít k dispozici Lisabonskou smlouvu.
Bude nutno provést potřebné úpravy ve složení Parlamentu, které bude podle Lisabonské smlouvy už jiné, neboť dojde k určitým změnám, a totéž bude nutno provést v případě Komise.
Přesto však se Evropská rada řídila všemi aspekty vaší zprávy - Dehaenovy zprávy - která byla přijata valnou většinou.
K tématu Evropské rady, předtím než oficiálně vyhlásila své rozhodnutí, vedly konzultace, při kterých se vzal v úvahu - a to je skutečně poprvé - také výsledek evropských voleb, nemluvě o tom, že zde byl kandidát podporovaný politickou silou.
Nyní je třeba získat souhlas Evropského parlamentu.
Chtěl bych dnes zopakovat to, co jsem již uvedl v dopise zaslaném předsedovi Evropského parlamentu: jsem připraven diskutovat o obsahu stanov pro příští Komisi s kteroukoli politickou skupinou, která o to projeví zájem.
V každém případě je to moje stanovisko, pokud jde o institucionální otázky.
Na politické úrovni bych chtěl zdůraznit velice důležitou věc.
Domnívám se, že je důležité, aby volba předsedy Komise navázala na demokratické volby, které proběhly, tedy na vaše volby.
Byli jste zvoleni na základě Smlouvy z Nice a podle mého názoru by předseda Komise měl mít také tuto legitimitu, která by do jisté míry měla z těchto demokratických voleb vyplývat.
Navíc, vzhledem k hospodářské a finanční krizi - a já se domnívám, že ti, kteří jsou pro silnou Evropu a kteří si přejí silnou Komisi, budou bezpochyby souhlasit - bychom teď neměli ponechat otázku předsednictví Komise nevyřešenou a čekat na konečnou ratifikaci Lisabonské smlouvy, kterou si všichni přejeme - přinejmenším si to přeje většina z nás - když nevíme, kdy tato smlouva vstoupí v platnost.
Nezdá se mi příliš moudré v době hospodářské a finanční krize a v době, kdy nás čekají důležitá jednání v Kodani, ponechávat Evropskou komisi a její předsednictví ve stavu nejistoty.
Ať je tomu jakkoli, je na Evropském parlamentu, aby rozhodl, a já jsem připraven zahájit demokratickou diskusi, stejně jako jsem to již udělal před pěti lety.
předseda Komise. - Ke druhé otázce ohledně financí a hospodářství a toho, co řekl pan Verhofstadt: všichni můžeme mít větší ambice a dovolte, abych k tomu dodal, že vaše cíle sdílím.
Nemůžeme ale říci, že jsme nepřijali evropský hospodářský program obnovy, což bylo maximum, co naše členské státy schválily.
Evropská komise navrhovala více, ale naše členské státy přijaly tuto podobu.
Chci vás upozornit, že některé členské státy - které na začátku této krize nebyly bez vlivu - navrhovaly postupovat bez jednotného plánu.
Některé další navrhovaly fiskální stimul ve výši 1 % a Evropská komise okamžitě přišla s návrhem na 1,5 %, a automatické stabilizátory byly ve skutečnosti přibližně 5 %.
Kromě toho jsme přijali důležitá rozhodnutí, pokud jde o podporu platební rovnováhy pro některé členy z oblastí mimo eurozónu, a také některé iniciativy na celosvětové úrovni.
Můžete se tedy spolehnout na to, že Komise udělá vše, co bude v jejích silách, aby posílila evropskou úroveň a společný přístup, o tom nemějme žádných pochyb.
Buďme však k sobě upřímní: nejsme Spojené státy americké - nejsme sjednocený národní stát - a tak se samozřejmě nacházíme v různých situacích.
Nemůžete požadovat to samé po Německu a Lotyšsku.
V Evropě máme země, jimž je poskytována podpora platební bilance, a tak pochopitelně nemůžeme mít jeden univerzální přístup pro všechny.
Musíme mít společný přístup, který však zohledňuje specifika jednotlivých států, protože to je současná evropská realita, se kterou se budeme potýkat i v blízké budoucnosti.
Máme především národní rozpočty.
Stejně jako vy se proto domnívám, že pro zvládnutí krize a dosažení takového rozumného zeleného růstu, jaký si přejeme, potřebujeme koordinovanější evropský plán, ale zároveň musíme připustit, že máme 27 národních rozpočtů, že máme 27 ministrů financí, že kromě naší Evropské centrální banky máme 27 národních bank a je velmi důležité, abychom posílili euro a měli k dispozici udržitelné hospodářské a finanční politiky.
Pokud tomu tak nebude, ohrozíme tím euro, jeden z největších úspěchů evropské integrace.
Nakonec k otázce týkající se změny klimatu, ještě jednou opakuji, vždy můžeme mít náročnější cíle.
Ale já osobně jsem považoval za velice důležité, že pan předseda vlády Reinfeldt se mnou byl nedávno v L'Aquile, kde jsme slyšeli generálního tajemníka Organizace spojených národů, jak říká: "Vy jste tahounem světa".
Vždy můžeme mít náročnější cíle, ale Evropská unie stojí v čele celosvětového boje proti změně klimatu.
Nikdo nemá větší ambice než my, a tak bych zřejmě čekal alespoň slovo uznání za práci, kterou tato Komise společně s našimi členskými státy odvedla.
Pokusme se nyní přesvědčit další, protože ty další potřebujeme - jelikož problém změny klimatu není jen evropským problémem, je to problém celé naší planety.
Jsem přesvědčen, že s vaší podporou můžeme na konferenci v Kodani dosáhnout úspěchu.
(Potlesk)
(SV) Pane předsedo, jako Švéd s hrdostí poslouchám, jaké jsou priority švédského předsednictví, a jsem hrdý také na to, že zde mohu opět uvítat předsedu vlády Švédska.
Před námi stojí velké výzvy.
Máme za sebou 20 let úžasné, zázračné proměny Evropy, a v důsledku toho máme nyní za předsedu Evropského parlamentu jednoho z dřívějších představitelů hnutí za svobodu Solidarita.
Právě ideály, jak je demokracie, svoboda, právní stát a tržní ekonomika, nám umožnily 20 let úžasného rozvoje.
Nyní žijeme v době změny s novu smlouvou, s problematikou klimatu, která vyžaduje důslednou politiku s celosvětovým dopadem, a v době hospodářské krize.
Je proto důležité, abychom měli předsednictví, ale také parlament, schopné zajistit stabilitu veřejných financí, stabilitu vnitřního trhu a stabilitu, pokud jde o otevřenost vůči obchodu a přeshraniční pohyb, které nám mohou pomoci dostat se ven z krize.
Chtěl bych posunout tento výhled o krok dále.
Rozhodnutí, pro která nyní prostřednictvím švédského předsednictví a v tomto parlamentu připravujeme cestu, také určí, jak bude vypadat Evropa a Evropská unie po této krizi - jakou dynamiku budeme mít na finančních trzích, jakou budou mít důvěru a jak budou spolehlivé, jaký prostor budeme mít pro inovaci a podnikání, pro investice a pro nová pracovní místa.
Pokud volby do Evropského parlamentu něco ukázaly, tak to, že občané Evropy chtějí méně byrokracie a regulace a větší otevřenost - přes hranice a vůči vnějšímu světu.
Právě tato otevřenost bude klíčová pro to, aby se Evropa mohla stát vůdčí silou, pokud jde o hodnoty, které před 20 lety začaly měnit Evropu a k nimž můžeme přispět také ve světovém měřítku.
(Potlesk)
(SV) Pane předsedo, nejprve bych chtěla poděkovat švédskému předsedovi vlády za jeho vystoupení, v němž nás seznámil s tím, čemu se on a jeho vláda chtějí v příštích šesti měsících věnovat.
Víme, že jsme v obtížné startovní pozici; krize je hluboká.
Jde o pracovní místa, o dramaticky se prohlubující rozdíly, o generaci mladých lidí, kteří vycházejí ze škol mají problém s nezaměstnaností, a samozřejmě o krizi životního prostředí a klimatu.
To popisoval také předseda vlády pan Reinfeldt, ale překvapivé jsou závěry.
Jako hlavní téma švédského předsednictví nebyla zdůrazněna otázka pracovních míst či investic, nýbrž schopnost členských států dodržet rozpočtovou disciplínu.
Počet nezaměstnaných v EU se blíží 27 milionům a nejzřetelnější vzkaz švédského předsednictví zní: rozpočtová disciplína.
To je nejen nesprávné, ale také znepokojující.
V této oblasti strana pana Reinfeldta - v rozporu s tím, co zde již dříve zaznělo - přichází s jakýmsi obrovským balíkem z historie domácí politiky.
Poslední švédská konzervativní vláda přivedla Švédsko k rozpadu hospodářství a sociálně demokratická vláda pak musela strávit 10 let napravováním našich veřejných financí.
Nemůžeme však dopustit, aby v době vážné krize staré nedostatky v domácí politice určovaly agendu celé EU.
Jsou zapotřebí značné investice do pracovních míst, vzdělávání a zelené změny - nikoli nasadit podvyživeným ekonomikám dietu prostřednictvím rozpočtové disciplíny.
Také John Monks, generální tajemník Evropské konfederace odborových svazů, vyjádřil znepokojení nad tím, že sociální rozměr švédského předsednictví má tak malou prioritu.
"Především hezká slova," prohlásil pan Monks, "velice málo, pokud jde o reálné plány."
Moje skupina tyto obavy sdílí a sem patří také odborová práva pracujících, jak uvedl ve svém projevu Martin Schulz.
Podmínky pracujících se zhoršily po rozsudku ve věci Laval a po rozhodnutích ve věci Viking, Rüffert a Lucembursko.
Jejich práva byla oslabena.
To, co já a moje skupina požadujeme od švédského předsednictví, je jednoznačný závazek, že odborová práva pracujících v EU budou plně obnovena.
Odborová práva musí mít přednost před volným pohybem.
To musí být nanejvýš jasné.
Nechceme žít v Evropě, kde se na krizi reaguje rozpočtovou disciplínou a konfrontací.
Chci se zeptat nového předsedy, pana předsedy vlády Reinfeldta, zda je tato věc také součástí agendy.
(FR) Pane předsedo, máme před sebou dvě témata.
Prvním tématem je krize.
Jak každý ví, potřebujeme soudržnou a společnou reakci na hospodářskou a sociální krizi, a tedy evropský plán obnovy na zvýšení investic a podporu zaměstnanosti.
Evropa musí dnes skutečně dokázat, že si pozorněji všímá našich spoluobčanů a je jim blíže, když se teď potýkají s problémy.
Musí zintenzivnit pomoc těm, na které krize dopadá.
Z tohoto pohledu je situace naléhavá.
Druhým tématem je posléze nový model rozvoje, který musí vzejít z konce krize. Musí to být model jednodušší, spravedlivější a udržitelnější, který zajistí, aby finance sloužily opravdu hospodářství, které rozvíjí nové formy solidarity mezi Evropany, zohledňuje sociální a environmentální výzvy v mezinárodním obchodu a radikálně mění naše vztahy s nejchudšími zeměmi světa, a tady mám na mysli zejména Afriku.
Kromě těchto dvou hlavních témat je zde demokratický požadavek, který se týká procesu, za nějž odpovídáte vy jako švédské předsednictví.
Cecilia Malmströmová - jsem ráda, že ji dnes mohu přivítat - ví lépe než kdokoli jiný, že mezi Smlouvou z Nice a Lisabonskou smlouvou existují určité velice důležité rozdíly, pokud jde o postup jmenování: na jedné straně prostá většina a na druhé straně kvalifikovaná většina, na jedné straně jmenování a na druhé straně navržení kandidáta a různý počet komisařů v závislosti na smlouvě.
Pokud jde o mě, opravdu vás žádám, abyste zajistila respektování ducha a litery smluv.
To spadá do vaší kompetence a je to velice důležité pro důvěryhodnost našich orgánů.
Předem vám děkuji.
(SV) Pane předsedo, blahopřeji vám k vašemu zvolení.
Nejprve chci pochválit vládu za přijetí konkrétního závazku ohledně Baltského moře a doufám, že zde dosáhneme pokroku.
Také jste znamenitě hovořili o změně klimatu.
A teď se samozřejmě těším, že tato rétorika bude převedena do praxe.
Často říkáte, že Evropa a Švédsko zodpovídají pouze za malé množství světových emisí, ale pokud jsou členské státy EU domovem pouhých 8 % světové populace a zodpovídají za 30 % emisí, pak je také naší povinností brát velkou část činnosti v souvislosti s klimatem vážně.
A zde postrádám konkrétní informace.
Jak hodláte naložit se směrnicí IPPC o průmyslových emisích?
Jak hodláte řešit nelegální těžbu dřeva?
Jak hodláte řešit normy energetické účinnosti pro budovy a jak se hodláte vypořádat s tím, že u letadel se mění emisní normy, a zároveň se dopravci vyhýbají placení 14 miliard EUR za energetickou daň, kterou by měly zaplatit?
Chtěl bych se ještě zmínit o otázce stockholmského programu a otázce Acta.
Pokud jde o Acta, musíme zde zajistit otevřenost.
Německý ústavní soud prohlásil, že země musí mít větší vliv, že parlamenty musí mít větší vliv.
Při jednání o Acta potřebujeme otevřenost.
Nemůžeme jednostranně zavést dohled.
Totéž platí pro moje rodné město a stockholmský program.
Nechť se stane symbolem spojeným s přechodem EU od posedlosti terorem k lidským svobodám a právům a s posílením práva na azyl a na ochranu soukromí.
Pak dosáhneme pokroku.
Pane předsedo, chci poblahopřát švédskému předsednictví k zařazení hospodářských výzev mezi priority.
Zatímco zažíváme hospodářskou nejistotu, naše schopnost čelit jakýmkoli dalším výzvám se zjevně snížila.
Správně jste jako prioritu stanovili nutnost oživení veřejných financí. Mimořádně vysoká míra veřejného dluhu totiž představuje velké a dlouhodobé ohrožení, a pokud se tím nebudeme nyní zabývat, může nás provázet po několik desetiletí.
Ozdravení finančních institucí je však zároveň klíčem k opětovnému získání důvěry spotřebitelů a k návratu hospodářského růstu, nemluvě o penězích daňových poplatníků.
V rámci svých priorit diskutujete o důležitosti dohlížecího rámce.
Doplnila bych, že klíčová je srozumitelnost regulace.
Tato průmyslová odvětví jsou, jak všichni víme, celosvětová.
Kapitál, talent a individuální podnikavost jsou velice proměnlivé.
Potřebují funkční a vymezený legislativní rámec, stanovení legislativních priorit a příslušné konzultace.
Vítám váš závazek spolupracovat se zeměmi G20, protože pokud ztratíme krok a budeme postupovat jednostranně v rámci EU, riskujeme nejen to, že konkurenčně znevýhodníme dlužníky a investory, ale také způsobíme, že se průmyslová odvětví přesunou mimo...
(Předseda řečnici přerušil.)
(SV) Pane předsedo, nejprve vám samozřejmě chci poblahopřát k vašemu jmenování předsedou a zároveň vám děkuji za zajímavou výměnu názorů, kterou jsme spolu vedli ve volebním období.
Pane předsedo, vážené kolegyně, vážení kolegové, děkuji vám za objasnění programu předsednictví.
Jsem přesvědčena, že pokud jde o organizaci, švédské předsednictví bude velice úspěšné a že bude skutečně příkladně zajišťováno příslušnou švédskou státní správou.
Z politického hlediska přirozeně sdílím názor předsednictví ohledně dvou hlavních krizí - hospodářské a klimatické - a tyto otázky mají samozřejmě prioritu.
Kde však je analýza?
Hospodářská krize a krize klimatická nebyly předurčeny osudem.
Tyto krize mají svůj počátek v přijatých politických rozhodnutích.
To je dobrá zpráva, neboť to znamená, že tyto krize můžeme prostřednictvím politických rozhodnutí také řešit - ale ze strany předsednictví nevidím žádnou známku, že by se politiky změnily.
Jedná se o stejnou hospodářskou politiku, která nezohledňuje sociální či environmentální hlediska.
To, co já a mnoho našich občanů v programu hledáme, jsou práva pracujících, na něž se zaměřila pozornost po přijetí soudních rozhodnutí, a sociální otázky, na něž se nerýsují žádné odpovědi.
Také jsme se nedozvěděli nic o pověstné progresivní politice rovnosti.
Pokud jde o stockholmský program, vytvoří prý jistotu, ale v praxi se začíná projevovat stát Velkého bratra, který ohrožuje soukromí jednotlivců.
V tomto programu nemůžeme v žádném případě přistoupit na omezení azylových práv či omezení našich práv jako svobodných občanů.
Potřebujeme humánní azylovou a přistěhovaleckou politiku.
(FI) Pane předsedo, dámy a pánové, Švédsko vždy respektovalo lidská práva a demokracii.
Před nějakou dobou občané Švédska hlasovali proti přijetí eura a vy jste to rozhodnutí respektovali, ačkoliv vy sami jste byli důrazně pro přijetí.
Proto je velice zvláštní, že Irsko by mělo nyní urychleně hlasovat ještě jednou o úplně stejné smlouvě.
V severských zemích, tedy i ve Švédsku, je zvykem respektovat hlas lidu.
Přeji vám hodně štěstí a úspěchu při zvládání výzvy, která je nyní před vámi.
Doufám, že budete respektovat ty nejlepší hodnoty severské demokracie, ovšem nikoli pod nátlakem, nýbrž na základě spolupráce.
Mám velkou radost, že jste se zmínil o Baltském moři a v této věci máte moji plnou podporu.
Baltské moře má problémy, pomalu umírá a musí být zachráněno.
Chybí zde však Severní dimenze a já doufám, že se budete snažit, abyste ji prosadil, ačkoliv jste se o tom nezmínil.
(DE) Pane předsedo, potřebujeme revoluci v demokracii.
Potřebujeme odvážné demokraty a v tomto novém období naléhavě potřebujeme energetickou, demokratickou a skutečně účinnou Evropu.
Tvořiví umělci a zejména nezávislí spisovatelé budou mít za úkol určovat hodnoty této nové Evropy.
Jejich necenzurovaná představivost dokáže vrátit byrokratického džina, který se snaží zničit demokracii, zpět do lahve.
Vždyť přece za zrodem společenské změny leží burcující myšlenky.
Ti, kdo mohou nabídnout vidinu naděje, díky níž budou moci proniknout do myslí lidí - a Švédi v tom v minulosti byli obzvlášť dobří a v tomto ohledu mám naprostou důvěru ke své bývalé kolegyni Cecilii Malmströmové - mohou také vyvolat zájem lidí o společensko-politické otázky.
Takto jsem záměrně formuloval poslední odstavec své nové knihy na začátku nedávné předvolební kampaně, která přinesla závažné změny a k níž se pojí velké naděje, že vy, zejména vy ze Švédska, se svou velkou demokratickou tradicí a transparentností nyní rozpoznáte znamení doby.
Nejenže čelíme hospodářské krizi - a zde Švédové prokázali svou šikovnost, neboť se jí do značné míry vyhnuli - ale musíme se také vypořádat s nebezpečnými pravicovými tendencemi.
Jsem proto pevně přesvědčen, že my demokraté musíme společně hájit skutečnou transparentnost a především musíme stát při sobě v boji proti extrémní pravici.
(NL) Srdečné díky za náročné plány, které jste pro příštích šest měsíců připravili.
Mohu říci, že toho od vás očekáváme mnoho, protože od samého počátku máte pověst bojovníků za evropskou integraci a naše evropské hodnoty.
Je důležité, aby řešení, která předkládáme a na kterých pracujete, abyste nás vymanili z této hospodářské krize, posílila naše sociálně tržní hospodářství.
Je také důležité, aby tato opatření nebyla ku prospěchu našich občanů jen dnes a zítra, ale aby zajistila i budoucnost našich dětí.
Proto je také velmi důležité pokračovat v budování udržitelného hospodářství a v předcházení změně klimatu.
Je dobře, že tyto otázky ve svém programu tak upřednostňujete.
Upřímně doufám, že vaše úsilí v těchto oblastech pomůže sblížit členské státy a že se vám při přípravě kodaňské konference také podaří přimět největší hráče na světové scéně k tomu, aby při hledání řešení změny klimatu skutečně hráli svou úlohu.
Pane předsedající, sociálně tržní hospodářství je důležité, i pokud jde o udržitelné veřejné finance, protože schodky veřejných financí vytvářejí zátěž příštích generací.
Proto je důležité dodržovat Pakt o stabilitě a růstu a je také dobře, že jste to tak výslovně vyjádřil.
Pane předsedající, je to ironie, ale finanční krize přiblížila Island Evropské unii.
Doufám, že švédské předsednictví bude vůči Islandu vstřícné, ale že se i důsledně postará o to, aby Island splnil požadavky na přistoupení a dodržel své závazky týkající se evropských právních předpisů a závazky vůči členským státům.
(DE) Pane předsedající, pane předsedo vlády, doufám, že mi v této souvislosti dovolíte hovořit zejména ke Carlu Bildtovi, protože bych se nejprve rád dotkl tématu rozšíření, zejména na Balkánu.
Zmínil jste, že tento proces rozšíření bude pomalejší, než by si mnoho lidí na obou stranách přálo.
Je však velmi důležité dávat jasné signály.
Od švédského předsednictví zejména očekávám, že zejména lidem v jihovýchodní Evropě pomůže překonat problémy, kterým čelí (včetně problémů mezivládních), aby mohli cítit naději, že jejich cesta do Evropy nebude zablokována, ale že bude možné dosáhnout dalšího pokroku, i když to možná bude trvat o něco déle.
Tyto země však samozřejmě musí provést nezbytné přípravy.
Zadruhé bych chtěl zmínit další téma, o kterém jste hovořil, jmenovitě otázku restrukturalizace hospodářství a propojení hospodářské politiky a životního prostředí.
Již bylo řečeno, že v této věci máte naši plnou podporu.
Jsem přesvědčen, že se jedná o důležitý úkol pro Evropu.
Je pravda, že v tomto ohledu stojíme v čele, musíme toho však udělat ještě mnoho.
Současně roste i nezaměstnanost.
Míra nezaměstnanosti, které jsme dnes v Evropě svědky, dosud nedosáhla svého maxima.
Bohužel se ještě zhorší.
Proto je mimořádně důležité zmínit další rozměr, rozměr sociální, protože širokou podporu pro zelenou restrukturalizaci našeho hospodářství získáme pouze v případě, že budou lidé mít pocit, že jsou brány vážně i jejich sociální potřeby a požadavky.
Zejména severské země mají řadu dobrých příkladů aktivní politiky trhu práce.
Ani jako Evropská unie ani jako jednotlivé členské státy nejsme schopni vytvářet pracovní místa, ale můžeme pomoci lidem, kteří o své pracovní místo přišli, práci znovu co nejrychleji najít.
To máme na mysli pod pojmem sociální Evropa - tuto aktivní politiku trhu práce, kterou v jednotlivých členských státech potřebujeme a o které musí Evropská unie, a zejména Rada vysílat navenek jasný signál.
Zelená restrukturalizace hospodářství nakonec povede k nižší, a nikoli vyšší nezaměstnanosti.
Právě to všichni požadujeme.
(SV) Pane předsedající, pane úřadující předsedo Rady, rád vás tu vidím!
V této bouřlivé době existuje mnoho problém: závažná hospodářská recese, nejistota ve věci Lisabonské smlouvy a nadcházející jednání na konferenci o klimatu v Kodani.
Máte toho před sebou hodně.
Pane předsedo vlády, jen několik důležitých věcí.
Musíte také své kolegy v Radě přesvědčit, že protekcionismus je ohavnost.
Síla Evropské unie spočívá v jejích otevřených hranicích a volném obchodu.
Státní dotace pro záchranu automobilového průmyslu nejsou správným řešením.
Finanční krize volá po novém globálním pořádku, předpisy však musí být vyvážené a nesmí překračovat jisté meze.
Letos na podzim, jak zde již někteří zmínili, se Evropská unie musí přiblížit řádné azylové politice.
Energetická politika, jak někteří uvedli, vyžaduje realismus i solidaritu.
Žádné nové krize s dodávkami plynu, žádnou jednostrannou závislost.
Ve volební kampani byl důležitou otázkou internet.
V této oblasti nese Švédsko velkou odpovědnost za to, aby dovedlo tzv. telekomunikační balíček k úspěšnému závěru.
I ve virtuálním světě musí platit právní předpisy.
Doufal jsem, že Parlament na tomto zasedání schválí jmenování Josého Manuela Barrosa předsedou Komise na další pětileté období.
Nyní se tak nestane, a to je mi líto.
Teď není doba na to, aby EU věnovala svůj čas institucionálním bojům o moc.
Nyní je doba pro politické vedení a elán.
Euro prokázalo svou sílu.
Kdy budeme podle předsedy vlády ve Švédsku připraveni stát se plnými členy Evropské unie a mít euro i ve svých kapsách?
Děkuji vám, a jak v naší straně říkáme: hodně štěstí!
(FI) Pane předsedající, dámy a pánové, Švédsko nyní nese obrovskou odpovědnost za budoucnost lidstva.
Pane předsedo vlády Reinfeldte, zcela správně jste hovořil o krizi klimatu.
Víme, že technologie potřebná pro nadcházející desetiletí existuje a že je k dispozici za spravedlivou cenu, největším problémem však je to, že ochrana klimatu je úkolem neuvěřitelně náročným na spolupráci všech lidí.
Bohužel jsou nyní probíhající jednání spíše jakousi kombinací hry na schovávanou a soutěže v sebechvále.
Evropská unie musí mít odvahu předložit návrh týkající se nejen snížení vlastních emisí EU, ale i zásady sdílení zátěže, kdy všechny průmyslové země splní snížení emisí podle pokynů Mezivládního panelu pro změnu klimatu (IPCC).
Nejdůležitější je, abychom dosáhli cílů v oblasti snižování emisí stanovených pro rok 2020.
Zadruhé je třeba si uvědomit, že rozvojové země nebudou schopny se přizpůsobit systému přiměřených mezních hodnot emisí, pokud jim finančně nepomůžeme na zcela nové úrovni, a Evropská unie by měla být schopna předkládat návrhy i v této věci.
(PL) Pane předsedo vlády, velmi pozorně jsme vyslechli váš projev a chtěli bychom vyjádřit naději, že nejdůležitější body programu budou úspěšně provedeny.
Chtěl bych však upozornit na tři velké úkoly.
Prvním z nich je evropská solidarita, která je zvlášť důležitá v době finanční krize.
Nemůžeme dovolit, aby docházelo k situacím, v nichž se s některými evropskými zeměmi zachází nerovným způsobem.
Nemůžeme akceptovat situace, kdy je některým dovoleno dotovat své odvětví bankovnictví a jiní jsou kritizováni za pokus o posílení svého odvětví loďařství.
To není solidarita, to je pokrytectví.
Zadruhé nás těší, že strategie pro region Baltského moře je jednou z priorit švédského předsednictví.
Jedná se o důležitou oblast makroregionální spolupráce.
Baltský ekosystém by měl být chráněn před riziky, jako je velmi nebezpečný a také z finančního hlediska absurdní projekt Nord Stream.
Je třeba zmínit i potřebu diversifikace zdrojů energie.
Zatřetí si připomeňme, že Moskva se neomezuje jen na uzavření kohoutku, jak zjistila Gruzie.
Doufám, že když se Švédsko na příštích šest měsíců chopí kormidla Evropské unie, bude stejně rozhodné, jako ministr Carl Bildt, který odsoudil ruskou agresi vůči Gruzii.
Jsem si jist, že švédské předsednictví se s těmito výzvami vyrovná.
Může počítat s naší podporou.
(DA) Pane předsedající, při čtení pracovního programu švédského předsednictví mě zarazily dvě věci.
První jsou všechny sliby o tom, jak bude Evropská unie využita k vytvoření lepšího hospodářství pro řešení problémů klimatu a dalších, ale bez jediného slova o problémech, které Evropská unie vytváří na našich trzích práce, o problémech, které vytváří v našem odvětví rybolovu, v naší ekonomice v souvislosti s bojem proti trestné činnosti, a tak bych mohl pokračovat.
To je první zásadní zjištění, které můžeme při čtení švédského pracovního programu učinit - že EU představuje jen řešení a že EU není problém.
To vypovídá více o švédském předsednictví nežli o Evropské unii.
Druhou věcí je to, že v programu není ani zmínka o skutečnosti, že druhý říjen bude jedním z nejvýznamnějších dnů v celé historii Evropské unie a že se tak stane během švédského předsednictví.
Samozřejmě mám na mysli druhé referendum.
Není tam ani slovo o tom, co švédské předsednictví učiní, aby byly tzv. záruky, které byly dány irskému lidu, jako takové též dodrženy.
Viděli jsme, jak byli lidé oklamáni - oklamáni ve věci referenda a ve věci demokracie.
Co švédské předsednictví udělá, aby zajistilo, že k tomu nedojde znovu?
(DE) Pane předsedající, pane úřadující předsedo Rady, pane předsedo Komise, chtěl bych přivítat Švédy a osobně jim poblahopřát k tomu, že, jak pan předseda vlády řekl, po dlouhém procesu konečně nalezli svou cestu do Evropy.
Velmi nás těší, když vidíme, že dnes patří Švédové k nejlepším Evropanům.
Představili jste svůj program, který je velmi náročný.
Rád bych vás ale požádal, abyste zvážili, zda bude mít Švédsko odvahu na to, aby zvláště po zkušenosti s krizí finančního trhu přikročilo k přijetí eura, zvláště když jste říkal, že Pakt o stabilitě a růstu je třeba dodržovat.
Vy samozřejmě nemáte žádnou doložku o neúčasti jako například Spojené království a Dánsko a splňujete nyní všechny podmínky.
Budete mít odvahu během svého předsednictví dále stabilizovat Evropu a stát se členem eurozóny?
Pane předsedo vlády, souhlasím s tím, že vaší prioritou je politika klimatu a strategie pro region Baltského moře, ale pokud jde o váš písemný program, mám jednu prosbu: věnujte prosím více pozornosti, než kolik je jí v návrhu, boji s krizí finančního trhu.
Žádný další projekt nebude mít šanci, pokud nebude krize na finančních trzích a v hospodářství vyřešena co nejrychleji.
K tomu potřebujeme jasná pravidla.
Nestačí, aby kurs znovu určovalo londýnské City.
Potřebujeme jasná pravidla pro sociálně tržní hospodářství, protože tržní hospodářství bez pravidel nemůže fungovat a nezíská většinovou podporu.
Proto byste měli ještě jednou zvážit, ačkoli váš program plně podporujeme, zda byste neměli více než doposud upřednostňovat problém překonání krize finančního trhu.
Velice vám děkuji a přeji hodně štěstí v těžké a vzrušené době.
(Potlesk)
(ES) Pane předsedající, pane úřadující předsedo Rady, všichni jsme vyslechli program švédského předsednictví s velkým zájmem a uznáním.
Jeho jasnými prioritami jsou hospodářství a energetika, protože prioritou Evropské unie je pomoci hospodářství znovu nastartovat a vytvářet pracovní místa, snižovat nezaměstnanost a zajistit, aby kodaňské zasedání v prosinci 2009 bylo úspěšné.
Chtěl bych však upozornit na politický, občanský a demokratický cíl, kterým je nahradit Haagský program programem, který bude pojmenován po švédském hlavním městě: stockholmský.
Program kombinuje výsledky v oblasti svobody, bezpečnosti a práva za posledních pět let, které byly velmi významné z hlediska harmonizace, vzájemného uznávání a zásady důvěry ve vztahu k základním právům a právní ochraně, také však ve vztahu k aktivní spolupráci.
Vyzývám vás, abyste si v této oblasti kladli náročné úkoly: zaprvé z věcného hlediska, stejně jako ve všech oblastech spojených se správou vnějších hranic, přistěhovalectvím, azylem, uprchlíky a bojem proti nezákonnému obchodování, organizované trestné činnosti a terorismu, je snadné přejít k reakcionářským pozicím, které jsou v rozporu s právními předpisy Společenství v oblasti základních práv, které by měly Evropskou unii odlišovat a s nimiž se Švédsko tolik ztotožňuje jako země, které respektuje transparentnost a demokratické zásady.
Zadruhé vás vyzývám, abyste byli nároční i z hlediska formy, protože švédské předsednictví s největší pravděpodobností připraví půdu pro Lisabon, což zaprvé znamená, že již nebude existovat dvojí procesní rámec třetího a prvního pilíře, který je často matoucí.
Ale především to bude také znamenat, že Parlament bude lépe schopen sledovat legislativní iniciativy, které švédské předsednictví v rámci stockholmského programu zavádí.
To znamená, že to, co bylo až příliš často považováno za nedostatek Bruselu či Rady, bude nyní i odpovědností Parlamentu.
(SV) Pane předsedající, jsem samozřejmě velmi ráda a jsem hrdá, že svou vládu vidím ve švédském předsednictví, a také si myslím, že program obsahuje mnoho dobrého ohledně řešení pro klima, pracovní místa, finanční krizi, kodaňskou konferenci, strategii pro region Baltského moře, politiku Společenství, rozšíření, Island, Chorvatsko, Turecko atd. Podle mě je pro budoucnost důležitá i další věc: konkrétně otevřená Evropa, soukromí a svoboda projevu.
Dnes se ve Stockholmu scházejí ministři, aby jednali o stockholmském programu.
Je dobré, že má být nyní vypracována strategie pro oblast právních předpisů.
Části návrhu jsou dlouho očekávány.
Doufám, že konečně dojde k ratifikaci Evropské úmluvy o lidských právech - právech dítěte a obětí trestné činnosti.
Tím můžeme dosáhnout něčeho skutečně dobrého, má to však i jistý háček, konkrétně hrozba pro otevřenou společnost, kterou stockholmský program obsahuje.
Proti hrozbám pro otevřenou společnost musíme bojovat pomocí metod otevřené společnosti.
Některé prvky obsažené ve stockholmském programu nejsou ani liberální ani humánní či prozíravé.
Registrování našich cest, hromadné uchovávání osobních údajů a systematické mapování hospodářských transakcí není liberální, ani tolerantní či prozíravé.
Ať Stockholm znamená otevřenost, svobodu a toleranci, a nikoli registraci, dohled a netoleranci.
Kromě toho jsem přesvědčena, že je třeba ukončit naši práci ve Štrasburku.
Než dám slovo panu Stolojanovi, rád bych přivítal hosta, dítě, které sedí na místě číslo 505.
Velmi mě těší vidět děti, které mají zájem o evropské otázky a naše orgány, protože je důležité vyrůstat jako Evropané již od raného věku.
(RO) Přeji švédskému předsednictví mnoho úspěchů a jsem přesvědčen, že stanovené priority jsou takové, jaké jsme očekávali.
Příštích šest měsíců bude mít pro občany Evropy a pro Evropskou unii zásadní význam.
Jsou zásadní z hlediska toho, zda se naše země příští rok vymaní z hospodářské krize, nebo zda naopak bude velký otazník nad ekonomikou viset i další rok.
Je předkládáno mnoho návrhů a nových programů.
Myslím si však, že je čas, abychom posoudili dopad, který má na nás všechny program hospodářské obnovy, který počátkem roku zahájila Evropská komise, pokud vůbec nějaký dopad existuje, a abychom pozorněji prozkoumali rozpočet Evropské unie na letošní rok a zjistili, jaké činnosti byly ukončeny a jaké zdroje můžeme nadále používat pro nová opatření.
Máme i investiční projekty plánované pro odvětví energetiky, které již byly schváleny s částkou zhruba 3 miliard EUR.
Musíme přijmout konkrétní opatření k provádění těchto projektů.
Rád bych poděkoval předsedovi Barrosovi za jeho zvláštní přínos k zahájení projektu Nabucco.
A konečně bych vám chtěl připomenout politický závazek Evropské unie vůči dalším zemím, které se také úspěšně připojily k Evropské unii.
Pane předsedající, hlubokou finanční a hospodářskou krizi ani krizi zaměstnanosti či změnu klimatu nepřekonáme jako nezávislé protekcionistické národní státy.
Bez Evropy a eura jsme jako kontinent na dně, ale ani jako unie nemůžeme pokračovat tak, jakoby nic kromě několika hrabivých bankéřů nebylo špatně: rozpočtová disciplína tento problém nevyřeší.
Systém je narušený a musí být zásadně reformován.
Finanční instituce se již staví proti předpisům, které potřebujeme k tomu, abychom předešli budoucímu zhroucení.
Musíme více integrovat naše politiky v oblasti sociální a ekonomické a v oblasti klimatu a energetiky s cílem zachovat pracovní místa a vytvořit důstojné podmínky k životu a práci.
Na prosincovém summitu o změně klimatu potřebujeme průlom.
Více než kdy jindy potřebujeme nový závazek k rozvojovým cílům tisíciletí a z aktuálnějšího hlediska, pane úřadující předsedo, vyjadřuji politování nad tím, že nepožadujete okamžitý konec obklíčení pásma Gazy ani nenaznačujete žádné přání znovu zintenzivnit snahy o mír spolu s prezidentem Obamou.
Jako poslanec z Irska bych chtěl Parlamentu připomenout, že politická ironie je vlastností v Irsku velmi ceněnou.
Jonathan Swift, autor Gulliverových cest, jednou britské vládě navrhl, že by bylo možné řešit chudobu v Irsku tím, že bychom byli vyzváni k pojídání svých malých dětí.
Nemyslím si, že lidé v Irsku si nechají ujít historickou ironii Strany nezávislosti Spojeného království, která navrhuje, že přijede do Irska prosazovat nezávislost Spojeného království na Evropské unii, jako příležitost k srdečnému zasmání.
Bude to něco, vidět, jak pan Nigel Farage, oděný v barvách britské vlajky a se skřítkovskou čepicí na hlavě, ruku v ruce s Gerrym Adamsem, bývalým vůdcem IRA, a Joem Higginsem, mým kolegou zde v Parlamentu, budou každý se svým vlastním protichůdným programem vyzývat, aby lidé hlasovali proti Lisabonské smlouvě.
Věřím, že Irové řeknou tomuto zvláštnímu cirkusu totéž, co řekli straně Libertas: zmizte!
(Potlesk)
(EL) Pane předsedající, program švédského předsednictví skutečně zahrnuje všechny důležité otázky, které musíme nyní i v budoucnosti řešit.
Začnu recesí.
Předpokládám, že švédské předsednictví se bude tímto problémem zabývat hlouběji.
Sociálně tržní hospodářství potřebuje investice do reálné ekonomiky, a nikoli pouze investice do takových finančních produktů, které nás dovedly do naší dnešní situace.
Mimořádně důležitými problémy jsou samozřejmě i otázka klimatu a udržitelného rozvoje, která zahrnuje i sociální rozvoj, a otázka práce.
I v této oblasti jsou nezbytné reálné investice do ekonomiky spolu s větší kontrolou.
Tržní ekonomika, která se pokouší přiblížit se přístupu laisser faire - laisser passer, není tím, co v Evropě potřebujeme.
Otázky trestné činnosti, vnitřních věcí a spravedlnosti se skutečně týkají nás všech.
Organizovaná trestná činnost jistě není taková, jaká kdysi bývala, a jistě má své vazby na terorismus a všechny formy nezákonné činnosti.
Proto vyžaduje diferencovaný přístup.
Myslím, že nejdůležitější je, abychom s ohledem na velký počet přistěhovalců ze třetích zemí také zkoumali, zda byla rozvojová politika Evropské unie skutečně úspěšná a v jakých ohledech; jinými slovy, potřebujeme reálné hodnocení a musíme zkoumat, co by mohlo či mělo být změněno, aby bylo nezákonné přistěhovalectví řešeno správným způsobem, protože se jedná o lidi, a nikoli jen o politické či správní akty.
Program švédského předsednictví je skutečně velmi náročný, mimo jiné zvláště v oblasti transatlantického dialogu.
V tomto ohledu však také musíme zkoumat, zda je vhodné, aby se Evropská unie zabývala pouze rozvojem a Spojené státy americké se zabývaly pouze bezpečností.
(ET) Dámy a pánové, jako zástupce Estonska, jednoho ze sousedů Švédska, se kterým je spojeno Baltským mořem, bych chtěl upozornit na jednu z priorit předsednictví, konkrétně na strategii pro region Baltského moře.
Strategie, jež byla iniciována za aktivní účasti mého sociálně-demokratického kolegy z předchozího parlamentu, nynějšího estonského prezidenta Toomase Hendrika Ilvese, je velice důležitá pro celou Evropu, a já bych chtěl předsednictví poděkovat za to, že strategii učinila prioritou.
Je to též dobrý příklad toho, jak mohou iniciativy navrhované poslanci Evropského parlamentu dosáhnout konkrétních výsledků.
Rád bych vyzval švédské předsednictví k provádění strategie pro region Baltského moře, k němuž nyní existuje vzácná příležitost.
K tomu musíme zajistit finanční prostředky pro nyní prázdnou rozpočtovou položku v rozpočtu Evropské unie.
Doufám, že strategie bude během švédského předsednictví v Evropské radě přijata.
Existují i dvě další oblasti, které jsou pro mě zajímavé: jako bývalý ministr financí se domnívám, že řešení hospodářské krize a provádění transparentnosti ve finančním sektoru je velice důležité ... (vystoupení bylo přerušeno)
(LV) Pane předsedo, pane Barroso, pane Reinfeldte, nejprve bych chtěl švédské vládě blahopřát k cílům, které pro své předsednictví stanovila.
Není to pro Evropu snadná doba, je to doba plná výzev.
Z mnoha důležitých priorit, které si Švédsko pro své předsednictví stanovilo, bych chtěl upozornit na strategii Evropské unie pro oblast Baltského moře, a zejména na její část týkající se zabezpečení trhu s energií.
Společné zajištění evropského trhu s energií nebude možné, dokud budou v Evropě existovat rozdělené a navzájem izolované trhy s elektřinou i plynem.
Z historických důvodů je tento problém v oblasti Baltského moře zvlášť velký.
Abychom tento problém vyřešili a rozložili riziko související s dodávkami energie, potřebujeme společnou energetickou politiku Evropské unie.
Základními kameny takové politiky musí být nejen energetická účinnost a obnovitelné zdroje, ale rovněž zřízení společného trhu s elektřinou a plynem s provozním propojením.
Strategie Evropské unie pro oblast Baltského moře je krok správným směrem.
Jejím cílem je postupně propojit energetické trhy v oblasti, a překonat tak nedostatky propojení a vytvořit společné tržní mechanismy.
Dědictvím okupace oblasti Baltského moře Sovětským svazem je rozdělený a částečně izolovaný trh, což zvyšuje naše riziko v oblasti dodávek energie.
Naším úkolem pro budoucnost je tento stav změnit, a tím zlepšit zabezpečení našich energetických dodávek.
Přeji švédskému předsednictví hodně štěstí, aby se tohoto důležitého úkolu energicky chopilo.
Děkuji vám za pozornost.
(SV) Pane předsedo, pane předsedo vlády, máme-li dospět k dobré mezinárodní dohodě o klimatu, musíme naslouchat i ostatním zemím.
Pokud tak učiníme, zjistíme, že je především třeba, aby Evropská unie a ostatní země převzaly větší odpovědnost za snižování našich domácích emisí, a zadruhé aby Evropská unie a ostatní průmyslové země jasně stanovily, jak budeme ekonomicky přispívat ke snahám chudších zemí v oblasti klimatu.
Skutečnost, že švédská vláda dosud postupovala opačně, bohužel narušila příležitosti k dosažení dobré dohody v Kodani.
To si musí uvědomit i Rada ministrů, a proto bych měl dva dotazy.
Je švédské předsednictví připraveno přispět k dobré mezinárodní dohodě o klimatu tím, že na domácí půdě dosáhne většího omezení emisí Evropské unie?
Kdy hodlá předložit konkrétní návrhy na financování snah chudších zemí v oblasti klimatu?
Pane předsedo, chtěl bych poblahopřát švédskému předsednictví k jeho historické příležitosti vést Evropskou unii na cestě k provedení Lisabonské smlouvy.
Chtěl bych zmínit tři věci.
Zaprvé je nanejvýš důležité, aby byla nová Komise schopna pracovat co možná nejdříve.
Institucionální nejistoty nelze využívat jako omluvy k tomu, aby se odložilo sestavení nové Komise.
Tyto argumenty znějí skutečně pokrytecky.
K vymanění se z hospodářské krize a k tvorbě nových pracovních míst potřebujeme více než kdy jindy silnou, nezávislou a inovátorskou Komisi.
Za druhé bych rád pochválil švédské předsednictví za to, že se chopilo provádění strategie pro oblast Baltského moře, kterou inicioval Evropský parlament.
Pro tuto strategii však existuje zvláštní rozpočtová položka, která je dosud prázdná.
Nemůžeme očekávat, že dojde k pozitivní změně stavu životního prostředí v oblasti Baltského moře, pokud se budeme spoléhat jen na projekty ad hoc.
Rozhodně potřebujeme i koordinovanou podporu z rozpočtu Evropské unie.
Zatřetí, stockholmský program je pro Estonsko důležitý.
Měl by zahrnovat i program pro používání moderních informačních technologií.
Nevím, zda by při provádění této strategie nepomohlo zřízení agentury pro provozní řízení rozsáhlých systémů informačních technologií v oblasti svobody, bezpečnosti a práva.
(SV) Pane předsedo, blahopřeji vám ke jmenování.
Také chci poděkovat Fredriku Reinfeldtovi za přednesení mimořádného přehledu a zprávy.
Všichni nyní očekáváme velké úspěchy v Kodani, ačkoli je také třeba zdůraznit, že se má jednat o mezinárodní událost.
Očekávání již byla vyslovena, ale odvažuji se říci, že pokud všechny skupiny nebudou spokojeny s výsledkem, nebude to konec světa.
Přirozeně zde byla zdůrazněna hospodářská krize.
Velké skupiny, velké společnosti vždy získávají pozornost.
Chtěl bych zdůraznit, že při diskusích o finančních záležitostech by neměli být opomenuti ani drobní loajální dodavatelé.
Chtěl bych také upozornit na zvláštní hodnoty strategie pro oblast Baltského moře.
Jsem přesvědčen, že strategie pro oblast Baltského moře by mohla zvýšit legitimitu celé Evropské unie.
Největší vnitrozemské moře Evropy může a musí být zachráněno.
Strategie pro oblast Baltského moře může pomoci i v kontrole trendu trestné činnosti a nezákonného obchodování.
Je to také důležitý environmentální problém, o kterém by bylo možné říci, že vyžaduje vlastní kodaňskou konferenci.
Jsem rád, že na programu práce je i řešení hranic mezi Chorvatskem a Slovinskem a že se řeší i problém Kypru.
To nás všechny velmi zajímá.
Jsem také přesvědčen, že v Evropské unii postupně dojde k rozšiřování severského regionu, který zahrne i Island, a podle mě v nepříliš vzdálené budoucnosti i Norsko.
Prezident Barack Obama onehdy v Africe přednesl mimořádný projev o Africe.
Mám důvod zdůraznit, že Švédsko může být hrdé na svou práci, a doufám, že i v budoucnosti budeme moci nadále vysoko nést prapor solidarity.
(NL) Myslím, že my a evropský projekt stojíme na křižovatce.
Lisabonská smlouva, kodaňská konference o klimatu a důrazný přístup k řešení finanční a hospodářské krize jsou tři velké úkoly, které budete v nadcházejících šesti měsících muset řešit, a pokud je budeme schopni dovést k úspěšnému konci, mohla by Evropa skutečně učinit velký skok kupředu.
Nepochybně jste si vědomi toho, že většina poslanců Evropského parlamentu je připravena tuto cestu podpořit a já bych vás chtěl formou určitého vtípku naléhavě vyzvat, abyste nechali kritiky a štěkající psy dělat rámus opodál.
Nenechte je, aby vás odváděli od vašeho poslání, vašeho cíle.
Jsem přesvědčen, že se musíme soustředit na zásadní věci.
Dovolte mi poukázat jen na jeden problém, pane předsedo vlády Reinfeldte.
Je zásadní, abychom se soustředili na jednu z hlavních priorit, konkrétně na agresivní plán pro budoucnost automobilového průmyslu v Evropské unii.
Podle mého názoru jsme takový plán dosud neměli nebo přinejmenším jsme ho měli velmi zanedbatelný, a myslím, že v tomto byste s námi souhlasili.
Rozhodně není příliš pozdě.
Záchranný plán pro společnost Opel je v plném proudu a svět se dosud nezbavil démonů protekcionismu, dokonce ani Evropa.
Dřímají pod povrchem a švédská společnost je postižena právě tak, jako my v Belgii, jako lidé ve Francii, Německu a na Slovensku.
Všichni jsme na stejné lodi.
Potřebujeme k této situaci přistupovat se vzájemnou solidaritou a koordinací, a nikoli "každý za sebe", a nesmíme se snažit si navzájem přistřihovat křídla.
Pane předsedo, myslím, že zde máte jedinečnou příležitost pracovat s předsedou Komise, to také vysílá jasný signál Komisi, a vypracovat společný plán, společný plán, pane Barroso, pro budoucnost našeho automobilového průmyslu, a tím jej dovést do 21. století.
Jsme přesvědčeni, že energeticky účinný a životní prostředí nepoškozující automobil lze vyrobit ve stávajících evropských automobilových závodech a spoléháme na to, pane Barroso a pane Reinfeldte, že budete na naší straně.
(HU) Podle našeho názoru je Švédsko synonymem pro Evropu.
Tato země je domovem prosperity, bezpečnosti a svobody, kde jsou otázky lidských práv a svobod právě tak důležité, jako problémy hospodářství a změny klimatu.
Pak tu máme parlament členského státu Evropské unie, který dne 30. června 2009 přijal jazykový zákon, který stanoví, že pokud kdokoli včetně vás všech nebude nazývat hlavní město dané země jeho jménem v úředním jazyce země, Bratislava, ale použije německý název Presburg nebo maďarský název Pozsony, může klidně dostat pokutu ve výši 5 000 EUR.
Důvodová zpráva k novele jazykového zákona uvádí, že ochrana národního jazyka má v některých případech přednost před svobodou projevu a právem na soukromí.
Evropská unie, která takový zákon přijme, již není Evropou svobody.
Žádám švédské předsednictví, aby vynaložilo veškeré úsilí k tomu, aby zajistilo zrušení tohoto zákona a aby slovenská hlava státu tento zákon nepodepsala.
(HU) Chtěla bych vás upozornit na dvě priority švédského předsednictví, které mě na tomto seznamu velmi potěšily.
První z těchto priorit je jednoznačný odpor vůči diskriminaci, rasismu, antisemitismu, xenofobii a homofobii.
Myslím, že význam této otázky zvláště zdůrazňuje skutečnost, že jsme viděli, jak zjevná byla podpora krajní pravice v několika evropských zemích ve volbách do Evropského parlamentu.
Proto je odpovědností každého z nás včetně Parlamentu a současného předsednictví zajistit, aby se ti nejzranitelnější nedostali do obtížné situace.
Zejména musíme učinit vše pro to, abychom zajistili, že nedojde k žádné spolupráci stran, které se prohlašují za demokratické, a stran extremistických.
Velmi dobrým příkladem toho je slovenský jazykový zákon, který zde dnes byl již při několika příležitostech zmíněn a který je velmi diskriminační, jak bylo popsáno.
Druhou prioritou, kterou bych chtěla přivítat, je série evropských opatření, která mají být přijata a jejichž cílem je začlenění romských komunit.
(PL) Pane předsedo, další rozšiřování Evropské unie a budoucnost Lisabonské smlouvy patří k cílům švédského předsednictví.
Německý ústavní soud nedávno rozhodl, že Lisabonská smlouva může být přijata pouze s podmínkou, že bude zaručena přednost Spolkového sněmu a Spolkové rady, což zpochybňuje myšlenku evropského federalismu.
Lisabonská smlouva se tak změnila v právní monstrum, což zaznamenali nejen Němci, ale i Irové ve svém referendu a prezidenti České republiky a Polska.
V této souvislosti by švédské předsednictví mělo iniciovat celoevropskou debatu na téma úlohy vnitrostátních parlamentů všech 27 členských států a mělo by vypracovat nový model spolupráce mezi suverénními evropskými národy.
Proto musíme doufat, že švédské předsednictví, kterému přeji mnoho úspěchů, bude naslouchat hlasu občanů.
(MT) Chtěl bych poděkovat předsedovi vlády Reinfeldovi za to, že s námi zůstal až do samého konce této rozpravy.
Očekáváme, že předsednictví provede tři důležité priority.
První je stockholmský program v oblasti spravedlnosti, svobody a práva.
Musíme zajistit, aby bylo co nejdříve dosaženo dohody o tomto programu.
Druhou prioritou je provádění Paktu o přistěhovalectví a azylu.
Budeme od vás očekávat, pane předsedo vlády, že zajistíte, abyste loni schválený pakt prováděli.
Zatřetí, v minulém měsíci bylo v Evropské radě dosaženo dohody o pilotním projektu sdílení zátěže v oblasti přistěhovalectví.
Máte před sebou hodně práce, pane předsedo vlády, a my společně s naším předsedou vás budeme bedlivě sledovat, abychom zaručili, že tato práce bude vykonána.
(PT) Od doby Daga Hammarskjölda je Švédsko členem Organizace spojených národů (OSN).
Proto ví, že bez orgánů se všeobecně uznávanou legitimitou a pověřením zastupovat nebude existovat žádná politická síla, která by uzavřela dohodu Kjóto 2, kolo jednání z Dohá nebo dokončila rozvojové cíle tisíciletí nebo regulovala světové hospodářství, nemluvě o ochraně lidských práv.
Je politováníhodné, že švédské předsednictví se smiřuje s neformálním a sporným rámcem skupiny G20.
Je tragické, že Evropská unie, podle pana Barrosa, který citoval generálního tajemníka OSN, tato lokomotiva světa nemá vedení a postrádá v této oblasti strategickou vizi v době, kdy prezident Obama vyhlašuje svůj závazek vůči celosvětové správě věcí veřejných.
Namísto toho jsme pouze vyslechli papeže, který trvá na neodkladné potřebě reorganizovat Radu bezpečnosti OSN a instituce vzniklé na základě dohod z Bretton Woods.
Pane předsedo, proč švédské předsednictví nechce vést Evropu k tomu, aby prosazovala reformu Rady bezpečnosti OSN tím, že by po vstupu Lisabonské smlouvy v platnost požadovala křeslo pro Evropskou unii?
(GA) Pane předsedo, referendum o Lisabonské smlouvě, které se v Irsku bude konat druhého října tohoto roku, bude jednou z nejdůležitějších událostí v době švédského předsednictví.
Irsko získalo právní záruky v celé řadě oblastí politiky a to nám velmi pomáhá zmírňovat obavy, které měli irští občané při loňském referendu.
Nyní je povinností těch z nás, kdo věří, že hlasování pro smlouvu bude ku prospěchu Irska, abychom pracovali na prosazení tohoto nového uspořádání v mé zemi.
Pokud Lisabonská smlouva uspěje (a já doufám, že referendum skončí úspěchem), budou jednotlivé země moci jmenovat člena Komise.
Ti, kdo jsou pro smlouvu, si nemohou dovolit jakékoli uspokojení.
Musíme učinit vše, co je v našich silách, abychom zajistili její úspěch.
(Předsedající řečníka přerušil.)
(PL) Pane předsedo, chtěl bych velice poděkovat předsedovi vlády Reinfeldovi za to, že do svých priorit zařadil rozvoj spolupráce s našimi východními sousedy.
Také bych mu chtěl poděkovat za účast Švédska na rozvoji východního partnerství.
V této souvislosti bych poukázal na to, že v příštích šesti měsících budeme jako Evropská unie a Švédsko jakožto předsednická země muset čelit problémům, které se týkají nedodržování lidských práv v Bělorusku.
Již po šest měsíců jsou tři podnikatelé, pan Avtuchovič, pan Leonov a pan Osipienko drženi ve vazbě a nemohou dosáhnout spravedlivého rozsudku.
Ze 12 mladých aktivistů, kteří se v lednu 2008 účastnili demonstrace, bylo 11 odsouzeno k vazebnímu trestu a před několika dny byl jeden odsouzen na rok do vězení.
Pane předsedo vlády, v příštích šesti měsících prosím věnujte pozornost otázce porušování lidských práv v Bělorusku.
úřadující předseda Rady. - (SV) Pane předsedo, doufám, že mohu vrátit trochu času, který jsem si předtím vypůjčil.
(Předsedající řečníka krátce přerušil.)
Vím, že čekáte na hlasování.
Dovolte mi poděkovat vám, že jste velmi dobře zastupovali své příslušné politické skupiny.
Beru na vědomí vaše nadšení a očekávání ve vztahu ke švédskému předsednictví, vaše přání, abychom byli aktivnějším účastníkem jednání o klimatu a přijali opatření k boji proti finanční krizi a hospodářské recesi.
Zmínili jste naši strategii pro oblast Baltského moře, náš stockholmský program, naše trvalé úsilí o pokrok ve věci rozšíření a já bych vám všem chtěl poděkovat za podporu, kterou v této věci cítíme.
Také vím, že přechod k Lisabonské smlouvě bude znamenat, že se znovu sejdeme a že máme letos na podzim hodně společné práce.
Je tu dnes se mnou řada ministrů mé vlády.
Zaznamenali jsme a pečlivě jsme sledovali vaše dotazy a názory.
Doufám, že budeme úzce spolupracovat, a doufám, že se s vámi opět uvidím na podzim.
Také počítáme s trvalou diskusí a udržováním kontaktu s předsednictvím.
Je to pro Evropský parlament velmi důležité.
Jedná se o začátek našeho funkčního období a musíme udělat mnoho věcí a toto je velmi dobrý začátek: švédské předsednictví.
Děkuji vám mnohokrát, pane předsedo vlády.
Chtěl bych poděkovat i předsedovi Evropské komise.
(Potlesk)
Rozprava je ukončena.
Písemná prohlášení (článek 149 jednacího řádu)
Vítám návrh švédského předsednictví zaměřit se ve svém funkčním období na otázky politiky namísto na otázky ústavní.
Rada se však rozhodla ignorovat demokraticky vyjádřenou vůli irského lidu a rozhodla se Lisabonskou smlouvu prosadit.
Bohužel politický rámec, který prosazuje, je stejným neúspěšným programem deregulace a liberalizace.
To není patřičná odpověď na hospodářskou krizi.
To je naprostý opak, konkrétně to je pokračování ve stejných politikách, jaké krizi vyvolaly, a stejné politiky jsou v Lisabonské smlouvě dále posilovány.
Říká se nám, že potřebujeme Lisabonskou smlouvu, protože byla připravována dlouhou řadu let.
Ale Lisabonská smlouva byla vypracována a dohodnuta před hospodářskou krizí a jejím základem jsou politiky, které pomohly krizi zažehnout.
Prosazovat tyto zastaralé politiky by nyní bylo katastrofální, protože by to krizi ještě zhoršilo.
Potřebujeme nové politiky pro novou dobu.
Potřebujeme novou smlouvu pro novou dobu.
Pokud jde o změnu klimatu, je důležité, aby švédské předsednictví vynaložilo veškeré úsilí na dosažení silné dohody v Kodani.
písemně. - Nadcházející švédské předsednictví má před sebou mnoho výzev, největší z nich však je zajistit, aby Evropská unie respektovala suverenitu členských států a nešlapala po demokratických právech národů Evropy.
Příliš často jsou obavy a zájmy našich národů ignorovány v překotném honu za prosazením federalistického programu, jehož příkladem je Lisabonská smlouva.
Podíváme-li se na změny, které nás čekají, budou během tohoto předsednictví velkým úkolem přípravy na reformu společné zemědělské politiky v roce 2013.
V diskusích a při jednání o reformě rybářské politiky musí být vyslyšen názor oblastí vysoce závislých na zemědělství, jako je Severní Irsko.
Naší velkou povinností je pomoc našim voličům a jejich ochrana v současné době velkých finančních nepokojů.
EU nesmí klást další překážky na cestě hospodářského růstu a stability.
písemně. - (PT) Antisociální program švédského předsednictví Rady Evropské unie představuje nebezpečný krok k rozšiřování neoliberálních politik.
Odráží neúnavné prosazování těchto politik ze strany vůdců kapitalismu v Evropské unii, kteří i přes všechny důkazy zapomínají, že tyto politiky jsou hlavní příčinou hospodářské a sociální krize.
Ačkoli švédské předsednictví při představení svého programu zmínilo lidi a problémy nezaměstnanosti, neuvedlo jediné opatření ke změně stávajících politik, jež tyto problémy zavinily.
Právě naopak.
Zvláště zdůraznilo politiku volné hospodářské soutěže v co nejširší škále oblastí včetně služeb a zahraničního obchodu.
Vsadilo vše na obnovu finančních trhů, na znovupřijetí paradigmat Paktu stability a obhajobu neoliberalismu, což bezesporu povede k novým útokům na sociální a pracovní práva.
Také neopomnělo trvat na novém referendu v Irsku o návrhu Lisabonské smlouvy, které je již naplánováno na 2. října, v rámci pokračujícího vydírání irského lidu s cílem rychleji pokročit při ničení veřejných služeb a omezování sociálních práv včetně oblastí sociálního zabezpečení, zdraví, vody, sociální ochrany a práv pracovníků.
Není těžké předpovědět, že předloží nové návrhy směrnic, které se pokusí přijmout stejné postoje jako návrhy, které byly odmítnuty v předešlém legislativním období.
Vítám nadcházející předsednictví a chtěla bych vyjádřit naději, že jako třetí člen trojky předsednictví Rady bude Švédsko pokračovat v práci, která byla zahájena během českého a francouzského předsednictví v oblasti sociálního začleňování Romů.
Výsledky práce odcházejícího českého předsednictví narušilo mnoho činitelů, celkový obraz z hlediska romských otázek je však pozitivní.
Romská platforma zasedala poprvé v dubnu v Praze, zatímco v červnu Evropská rada posílila své obecné cíle a nabídla Romům rovné příležitosti tím, že vyzvala Komisi a členské státy k boji proti chudobě a sociálnímu vyloučení postihujícímu Romy.
V tomtéž dokumentu Rada přijala společné základní principy stanovené v Praze pro dosažení sociálního začlenění Romů a výzvu pro veřejné politické činitele, aby tyto principy vzali v úvahu a dodržovali je.
Na základě výsledků, kterých trojka dosud dosáhla, doufám, že švédské předsednictví bude romským otázkám přinejmenším věnovat větší pozornost.
Doufám například, že nadcházející konference o trhu práce otevřeném pro všechny, která se má konat v říjnu, a summit o rovných příležitostech, který se má uskutečnit v listopadu, se budou zabývat problémem největší evropské menšiny jako svou hlavní prioritou.
Z hlediska počtu obyvatel je tato skupina skutečně značně větší než počet obyvatel Pobaltí, které si toto předsednictví stanoví jako prioritu.
Také doufám, že švédské předsednictví půjde nad rámec již přijatých teoretických přístupů a organizačních otázek, o nichž již bylo rozhodnuto, a začne přijímat konkrétní opatření, a tím tyto rámce uvede do praxe.
Stockholmský program, který je pro švédské předsednictví prioritou, musí zajistit podporu při posilování oblasti svobody, bezpečnosti a práva i při prosazování ekonomické činnosti v současné krizi, zvláště s ohledem na možnost vstupu Lisabonské smlouvy v platnost.
Pokud bude stockholmský program úspěšný, bude Evropa pro své občany přístupnější.
Tento úspěch se odrazí v prosazování práva na svobodu pohybu pro všechny evropské občany a komplexním provádění zásady vzájemného uznávání v občanskoprávních a trestních věcech na úrovni Evropské unie.
Švédské předsednictví musí pokračovat v úsilí francouzského a českého předsednictví, jejichž prioritami bylo zajistit všem pracovníkům v Evropské unii úplný přístup na trh práce ve Společenství, svobodu, která je největším symbolem evropského občanství.
Pro dosažení tohoto cíle se musí členské státy aktivně účastnit prostřednictvím konkrétních opatření pro odstraňování virtuálních hranic uvnitř Evropské unie, které škodí svobodě pohybu občanů, kteří se v případě, že žijí a pracují v jiném členském státě, setkávají se správními a právními překážkami.
Svoboda pohybu musí být pro všechny občany Evropské unie skutečností, zvláště v době hospodářské krize, která upozorňuje na nutnost prosazovat neomezenou mobilitu pracovních sil.
Tato mobilita může být samoregulační a může zajišťovat flexibilitu i snižovat množství nehlášené práce a přirozenou míru nezaměstnanosti.
EU dnes stojí před obrovskými výzvami: hospodářská a finanční krize, alarmující růst nezaměstnanosti a změna klimatu.
Míra nezaměstnanosti v Evropské unii v současné době činí 8,9 %, zatímco 19 % lidí mladších 16 let a 19 % seniorů je vystaveno riziku chudoby.
Lidé přicházejí o svá pracovní místa, mnoho podniků krachuje a státní rozpočty mají velký schodek.
Švédské předsednictví Evropské unie má vůči jejím občanům obrovskou odpovědnost.
Musí obnovit jejich naději v důstojný život a položit základy pro hospodářskou obnovu tím, že všechny přivede k tomu, aby táhli za jeden provaz.
K prioritám švédského předsednictví patří opatření, jako je zvyšování energetické účinnosti, využívání energie z obnovitelných zdrojů a lepší zabezpečení dodávek energie do Evropské unie.
Doufám, že švédské předsednictví Evropské unie bude začátkem éry prosperity a zaručí na příštích 40 až 50 let dobu hospodářského růstu.
Jsem přesvědčena, že více než kdy jindy musíme nyní investovat do vzdělávání, výzkumu, energetické účinnosti a především do lidí.
Švédsko je známo svou sociální politikou a vysokou životní úrovní.
Proto bych vám spolu s kolegy z Evropského parlamentu a všemi občany Evropy chtěla popřát mnoho úspěchů a doufáme, že toto funkční období bude odrazovým můstkem do nové budoucnosti.
písemně. - (EL) Priority švédského předsednictví znamenají eskalaci útoku Evropské unie proti nejnižším třídám, jehož cílem je ochránit další zisky sjednoceného eurokapitálu přesunutím břemene kapitalistické recese na pracující a nejnižší třídy.
Švédské předsednictví se v rámci lisabonské strategie snaží urychlit kapitalistické restrukturalizace.
V epicentru tohoto útoku proti pracujícím stojí snižování mezd a důchodů, úplné zničení pracovních vztahů, práv pracovníků a systémů sociální ochrany a pojištění a ještě větší komercializace zdravotnictví a vzdělávání.
"Zelená ekonomika" je navržena tak, aby bylo možné pod záminkou boje proti změně klimatu otevřít kapitálu nová zisková odvětví činnosti.
Stockholmský program se ve jménu boje proti terorismu a organizované trestné činnosti snaží dále posílit buržoazní politický systém, aby mohl potírat reakce nižších tříd a zesílit represivní opatření proti přistěhovalcům.
Strategie pro oblast Baltského moře připravila půdu agresivnějšímu přístupu sjednocených euromonopolů v zemích na východní hranici Evropské unie v rámci nabídky na posílení jejich postavení v imperialistické hospodářské soutěži.
Používáním "záruk" jako kouřové clony a zcela zjevného prostředku donucování se pokoušejí získat irský hlas, aby provedli Lisabonskou smlouvu namířenou proti nejnižším třídám.
Oznámení návrhů Konference předsedů: viz zápis
Sdělení předsednictví
(Po příspěvku, který přednesla paní Harmsová, viz bod 4.1).
Ano, paní Harmsová.
V souvislosti s událostí, o které jste se zmínila, musím sněmovnu informovat, že pan předseda Buzek připravil veřejné prohlášení, které vám nyní přečtu.
S velikým zármutkem jsem vyslechl zprávu o únosu a následné tragické smrti Natalji Estěmirovové v Grozném.
Jménem Evropského parlamentu bych chtěl rodině a přátelům zemřelé vyjádřit náš soucit a soustrast.
Natalja Estěmirovová byla aktivistkou bojující za lidská práva a přední pracovnicí, která sbírala údaje pro organizaci Memorial v Čečensku.
V roce 2005 jí skupina EPP v Evropském parlamentu udělila medaili Roberta Schumana.
V Evropském parlamentu si vážíme její práce v oblasti lidských práv, prosazování demokratické odpovědnosti a zavádění právního státu.
Důrazně vyzýváme vedoucí představitele Ruské federace, aby zahájili důkladné vyšetřování její smrti a udělali maximum pro to, aby byly osoby odpovědné za tuto tragickou smrt postaveny před soud.
Evropský parlament stojí v popředí v oblasti prosazování demokracie, zavádění právního státu a obrany lidských práv.
Je proto naší povinností podporovat všechny lidi, kteří kdekoli na světě bojují za stejné hodnoty, jako bojovala Natalja Estěmirovová, a demonstrovat naši solidaritu s nimi.
(Potlesk)
Paní Harmsová, předsednictví souhlasí s vaším návrhem uctít památku Natalji Estěmirovové minutou ticha.
(Sněmovna držela minutu ticha.)
Žádost o zbavení poslanecké imunity: viz zápis
Jednominutové projevy k důležitým politickým otázkám
Nyní přikročíme k projevům, které nesmí trvat déle než minutu.
Mám zde velmi dlouhý seznam přihlášených.
Ukazuje to na velký zájem o účast, což je této sněmovně ke cti.
Nebude však možné dát slovo všem, kteří chtějí vystoupit, neboť sto žádostí by zabralo hodinu a půl a my máme k dispozici jen 30 minut.
(GA) Pane předsedající, vystupuji dnes na půdě Evropského parlamentu poprvé, a proto bych rád začal ve svém rodném jazyce.
Jak víte, kampaň na podporu Lisabonské smlouvy je v Irsku v současnosti v plném proudu a doufáme, že 2. října přinese pozitivní výsledek.
Jedna z věcí, která je v tomto kole výrazně rozdílná, jsou záruky, které dala Evropská unie Irsku v otázce daní, interupcí a obrany.
Velmi důležité je i nové postavení sportu v Lisabonské smlouvě - jde o otázku, která dosud nebyla řešena.
Jako někdo, kdo se na různých úrovních sportu celý život věnuje, ať už jako aktivní hráč či v rámci administrativy spojené se sportem, domnívám se, že to, že na základě Lisabonské smlouvy může EU začít brát sport vážně a podporovat jej na národní i mezinárodní úrovni, zahraje na citlivou strunu irské sportovní veřejnosti.
Z tohoto i řady dalších zřejmých důvodů, například zdravotních, sociálních i přínosů sportu pro tělesnou kondici, je důležité, aby po přijetí Lisabonské smlouvy byla poskytnuta velká část finančních prostředků...
(Předsedající řečníka přerušil)
(RO) Pane předsedající, domnívám se, že ve srovnání s jinými členskými státy se odvětví zemědělství v Rumunsku, pokud jde o strukturální problémy, poněkud liší.
Musím zdůraznit, že by Evropská unie měla využívat svůj politický i hospodářský vliv k tomu, aby zaměřila více pozornosti na řízení finančních prostředků vyčleněných pro zemědělství těch členských států, které se k EU připojily později.
Ráda bych vyjádřila svůj názor, že podpora udržitelného odvětví zemědělství s přiměřeným rozpočtem po roce 2013 by tento problém vyřešila a nabídla zemědělcům střednědobé a dlouhodobé vyhlídky, spolu s dostatečnými finančními prostředky k tomu, aby rumunské zemědělství mohlo být uvedeno v soulad s evropskými normami a vytvořit šanci pro jednotnou Evropu.
(SK) Dámy a pánové, Maďarsko a maďarské menšiny neustále otevírají otázku národnostních menšin.
Za použití polopravd a často i lží se snaží zmanipulovat evropské veřejné mínění ve svůj prospěch.
Jaká je pravda?
V uplynulých osmdesáti letech byly v Maďarsku s tichým souhlasem Evropy téměř zlikvidovány národnostní menšiny.
I počet členů slovenské menšiny se prudce snížil z tří set tisíc na deset tisíc osob.
Početnost maďarské menšiny v okolních státech, včetně Slovenska, zůstala zachována.
Za poslední dva roky bylo v Maďarsku zavražděno šest členů romské menšiny a desítky byly vážně zraněny.
Objevují se obavy z útoků proti Židům a na vzestupu jsou i další formy extremismu, které se rozšiřují i za hranice Maďarska.
Tuto agresi, kterou v Maďarsku nezvládají, je nutné odsoudit.
Evropské orgány by se měly těmito projevy extremismu více zabývat.
- (PT) Státní převrat, ke kterému došlo 28. června v Hondurasu, hrubým způsobem potupil svobodu politického projevu a nejzákladnější demokratická práva honduraského lidu.
Od té doby "prozatímní" vláda přijala represivní opatření proti základům hnutí, které v ulicích demonstrovalo, a zavedla režim pozastavení činnosti médií, omezování svobod, persekucí, nezákonného zadržování, únosů a dokonce i vraždění členů organizovaného odporu proti převratu.
To vše jsme měli možnost vidět při nedávné návštěvě Konfederace Evropské sjednocené levice a Severské zelené levice v Hondurasu a Nikaragui, kde jsme se setkali s legitimním prezidentem země Manuelem Zelayou.
Reakce evropských orgánů na tyto události je přinejmenším nejednoznačná.
Někteří mlčí, což je skutečně nepřijatelné, jiní na obě strany apelují, aby učinily vše, co je v jejich moci, k co nejrychlejšímu dosažení politického řešení, a k otázkám, které jsou rozdílné, přistupují tak, jako by byly totožné, a nezabývají se tím, na čí straně je vina, jako kdyby zde nebyl demokraticky zvolený prezident na straně jedné a nezákonná vláda, která prezidenta zadržuje a vykázala jej ze země poté, co se protiprávně chopila moci, na straně druhé.
Nejzákladnější míra respektu k demokracii vyžaduje, aby evropské orgány rozhodně a účinně odsoudily převrat a zavedly na mezinárodní úrovni opatření ke zvýšení tlaku na nezákonnou vládu, která je u moci, včetně izolace této vlády.
Nesmějí také uznávat ani podporovat žádné volby, které se budou konat před obnovením demokratické zákonnosti v zemi.
Pane předsedající, jako nový poslanec tohoto Parlamentu se domnívám, že jedním z nejvýznamnějších problémů, který musí řešit zemědělci ve Walesu i ostatních částech Spojeného království, je navrhovaná elektronická identifikace ovcí, která začne platit od 1. ledna 2010.
Pravdou je, že snímací zařízení, které k tomu má být použito, není přesné.
Podle mých informací dosahuje přesnost tohoto zařízení jen 79 %, což zemědělcům v celém Spojeném království způsobí velké problémy.
Naléhavě Komisi žádám, aby tuto politiku přehodnotila a zavedla ji pouze na dobrovolném základě.
Obávám se, že řada zemědělců bude pokutována v důsledku nepřesného vybavení a že budou sníženy jejich jednotné platby pro zemědělské podniky.
V nejhorším případě by snížení mohlo dosáhnout až 100 %.
Úlevy, které již byly učiněny, jsou užitečné, nejsou však dostatečné.
Překvapuje mne, že Komise chce elektronickou identifikaci zavést i s tolika závažnými vadami ve snímacím zařízení.
Rozumnou cestou by bylo zavedení elektronické identifikace ovcí od příštího ledna jen na dobrovolném základě.
Naléhavě žádám poslance tohoto Parlamentu, aby mne v této otázce, která má zásadní význam pro odvětví zemědělství v celé Evropě, podpořili.
Pane předsedající, vyzývám tento Parlament k okamžitým a účinným krokům na záchranu malých a rodinných zemědělských podniků v nových členských státech, zvláště ve střední a východní Evropě, a zejména v mé vlasti - Maďarsku.
Co tyto zemědělce potkalo?
V důsledku vstupu do Evropské unie jsme museli "nabídnout", abych tak řekla, 100 %našich trhů, za něž jsme obdrželi 25 % dotací.
To není jen nespravedlivé, ale navíc nezákonné: jedná se o jednoznačné porušení Římské smlouvy.
Nyní, protože se pokoušeli soutěžit v těchto nespravedlivých a nezákonných podmínkách, si tito zemědělci museli vzít půjčky - velké půjčky - aby byli konkurenceschopní.
Nyní zkrachovali a musí prodávat své pozemky za podmínek připomínajících kolonizaci, neboť jsme své pozemky museli zpřístupnit zemím, které mají HDP desetinásobně vyšší než my.
Požaduji okamžité opětovné projednání Kodaňské dohody.
(Předsedající řečnici přerušil)
(RO) Pane předsedající, stejně jako mí kolegové jsem se i já chtěl věnovat problému v oblasti zemědělství.
Nedávno mne ale mimořádně zaujal článek zveřejněný ve Wall Street Journal, a právě proto je mou čestnou povinností, abych s jeho obsahem seznámil tento Parlament a přednesl dotazy autorů článku.
Titulek, ze kterého podle mne jasně vyplývá, o čem článek je, zní takto: Pane Barroso, zbořte hradby pro malé podniky.
Tento článek je jednoznačnou výzvou budoucí Evropské komisi, aby se zaměřila na podporu malých a středních podniků, které jsou v důsledku krize zvláště zranitelné, a aby za žádných okolností neupouštěla od uplatňování iniciativy "Small Business Act" z roku 2008.
Evropský parlament musí zajistit řádné a účinné provedení těchto opatření, která v Evropské unii potřebuje více než dvacet milionů malých a středních podniků.
(BG) Pane předsedající, počátkem srpna se v Republice Makedonie odehrálo neuvěřitelné drama, které pobouřilo bulharské veřejné mínění.
Spaska Mitrova, třiadvacetiletá makedonská občanka a matka malého dítěte, které stále kojí, byla násilně převezena na policejní stanici a poté umístěna do nechvalně proslulého vězení Idrizovo, kde jí dítě bylo odebráno.
Z horního patra budovy do přízemí ji policie vlekla za vlasy, protože se dítěte nechtěla vzdát.
Byla odsouzena k tříměsíčnímu vězení za to, že nebyla schopna poskytnout v dětském pokoji jejich dítěte lůžko svému bývalému manželovi.
Dokážete si představit důsledky této události.
Paní Mitrově bylo na počátku tohoto roku také uděleno bulharské občanství.
Zřejmě z tohoto důvodu s ní bylo zacházeno tak nehumánním způsobem. A její případ není jediný.
Před dvěma lety jsem se zeptal současného makedonského ministra zahraničí, proč se makedonští občané, kteří přijali bulharské občanství, setkávají s tolika projevy nenávisti. Odpověděl mi, že jsou to pozůstatky minulosti.
Vzhledem k tomu, že úsilí vynaložené bulharským prezidentem a vládou nepřineslo žádné výsledky, vyzývám komisaře Olliho Rehna, aby se s tímto případem do nebe volající nespravedlnosti v zemi, která chce zahájit přístupová jednání, osobně obeznámil.
(SL) Itálie hodlá umístit na hranici se Slovinskem pobřežní terminál pro zkapalněný plyn, aniž by to konzultovala.
Evropská unie je však založena na vzájemné důvěře a dobrých sousedských vztazích.
Dodávka energie ze zdrojů škodlivých životnímu prostředí klade nároky na zvláštní ochranu přírody, ale ve své podstatě vyžaduje také základní čestnost.
Itálie tím, že se pokouší před Slovinskem utajit škodlivé následky, které budou její kroky mít na přeshraniční životní prostředí, poškozuje všechny zúčastněné, včetně sebe sama, zejména však obyvatele, kteří žijí v nejbližším okolí diskutovaného zařízení.
Slovinská veřejnost a slovinská vláda jsou jednoznačně proti tomuto terminálu.
Lhaní do kamery je možná pro pana Berlusconiho způsobem, jak se udržet v italské politice. Na úrovni Evropské unie by ale takováto svévolná praxe neměla a nesmí být tolerována.
Je to nepřijatelné.
Jedná se o přímé porušení zásad Evropské unie, a Itálie zachází s lidskými životy i životním prostředím manipulativním způsobem, se chová manipulativně, na úkor lidských životů a životního prostředí.
Pomocí mezinárodního podvodu se pokouší vybudovat pobřežní terminál v Žavlje (Aquilinia) v Terstském zálivu, který je již sám o sobě mimořádně úzký.
Itálie poškozuje životní prostředí, nabourává mimo jiné vyhlídky na společné soužití na hranici a dává velmi špatný příklad budoucím členským státům.
(PT) Pane předsedající, události v bývalé německé obuvnické továrně v Santa Maria da Feira na Rhodu, která se v současnosti jmenuje Sociedade Luso-Alemă de Calçado, jsou velmi znepokojivé.
Společnost kdysi zaměstnávala přibližně tři tisíce dělníků, po problémech v Německu ale pracovní místa zrušila a nyní zaměstnává zhruba 1 000 pracovníků.
Většinu z nich tvoří ženy, přičemž většině z nich byla zkrácena pracovní doba a mzda.
V současnosti panují obavy, že by společnost, až skončí portugalské volby, mohla výrobu ukončit.
Nezaměstanost v tomto městě trvale vzrůstá a v současnosti se dotýká mnoha tisíc pracujících, zejména v odvětví obuvnictví a v odvětví zpracování korku.
S ohledem na tuto situaci vyzýváme ke zvláštním naléhavým intervenčním opatřením, aby se zabránilo dalšímu závažnému úderu pro výrobu a pracovní místa v této oblasti, která je tak silně zkoušena nezaměstnaností.
Pane předsedající, nepřijímám pravomoc tohoto Parlamentu ani jakéhokoli jiného orgánu EU vytvářet právní předpisy pro Spojené království.
Moji voliči mne sem vyslali, abych vám řekla, že si nepřejí, aby se každý den v Evropské unii utratilo 45 milionů liber z jejich prostředků.
Chceme, aby se tyto peníze vynakládaly v rámci Spojeného království na naše školy, naše nemocnice a naši infrastrukturu, ne aby se jimi plýtvalo na na čachrování s vašimi účty, což se při jejich kontrolách vesele děje už 14 let.
Od lidí, kteří mne zvolili, mám pro Komisi zkrátka tento vzkaz: dělejte si svou byrokracii a připravte se na to, že Spojené království se nebude podílet na zkorumpované a k zániku odsouzené špíně, kterou je Evropská unie.
Pane předsedající, tento Parlament v poslední době semkla světová hrozba terorismu.
V mém volebním obvodu v Severním Irsku známe bolestné důsledky terorismu.
Ano, byli jsme v Severním Irsku v posledních letech svědky viditelné proměny, stále však existují lidé, kteří se snaží způsobovat krveprolití.
Minulý týden, při posledním z řady útoků, byla v jižním Armaghu nalezena bomba o váze 600 liber, kterou nastražili odštěpenečtí republikáni.
Kdyby nebyla odhalena, došlo by ke ztrátě mnoha životů.
Severní Irsko nezapomnělo na oběti své minulosti a terorismu, a to je důvod, proč bych chtěla požádat tento Parlament, aby podpořil kampaň za získání odškodnění od Libye.
Libye zásobuje zbraněmi organizaci IRA.
Tyto zbraně si vyžádaly mnoho obětí a další životy poznamenaly.
Za to musí být Libye nést odpovědnost.
(SK) Na počátku nového funkčního období bychom si měli uvědomit naši společnou zodpovědnost za mírový rozvoj evropského kontinentu, abychom našim občanům zajistili klidný a zdárný život.
Abychom je přesvědčili, že jsme tu pro ně, abychom jim sloužili.
Na to bychom neměli zapomínat ani tehdy, když mezi dvěma členy naší rodiny vzniknou problémy.
Způsob, jak se s tím Evropa vyrovnává, je korektní partnerský dialog s cílem hledat rozumné řešení, nikoli ignorování partnera a prezentace problémů na půdě evropských orgánů, včetně našeho.
Trvalý racionální dialog je také způsobem, jak neposkytnout živnou půdu extremistům na obou stranách hranic, a jak již v zárodku zlikvidovat nebo výrazně omezit jejich možnou budoucí nebezpečnou činnost.
(RO) Prostřednictvím řady silných evropských politik je sice veden boj proti rasismu, němečtí a britští politici se však, jen několik dní po sobě, dopustili skandalizování rumunských dělníků, ať už z neznalosti, nebo proto, že byli motivováni získáním sympatií a hlasů od obyvatelstva.
Zlověstné výroky , jako například Rumuni do tebe zabodnou nůž tak rychle jako svůj pohled, které zazněly během setkání s veřejností ve Spojeném království, či poznámky německého politika, že Rumuni nechodí do práce na sedmou a nevědí, co mají dělat, jsou mimořádně závažné.
Usilujeme o to, aby evropští politici bojovali proti rasismu.
To je naším společným cílem.
Co si však počít s tím, když naši političtí kolegové z velkých členských států činí taková prohlášení?
(ES) Pane předsedající, minulý týden byly opět tři baskické rybářské lodě plující z Bermea ohrožovány somálskými piráty.
Opakované útoky na naše rybářské lodě v oblasti, skutečnost, že oběti cítí ohrožení, a neschopnost španělské vlády zasáhnout nás znepokojují.
Podle rybářů je možné, že se s příchodem monzunů tyto útoky ještě zhorší.
Proto chci zde této sněmovně říci, dříve než bude pozdě, že nutně potřebujeme ozbrojený vojenský doprovod pro tyto lodě.
Některé evropské vlády, například Francie a Itálie, tak učinily, a s úspěchem.
Komise by proto měla doporučit, aby všechny členské státy přijaly okamžitá účinná opatření v tomto směru.
Naléhavě musíme rozšířit kritéria ochrany, která byla vytvořena pro námořní obchodní trasy, na rybářské oblasti.
Tato sněmovna má problém, což uvedla ve své rezoluci o pirátství dne 23. října loňského roku.
Závěrem bych ráda zopakovala naše přesvědčení, že Evropa potřebuje společnou zahraniční a bezpečnostní politiku, díky které budou evropské orgány efektivněji a důvěryhodněji reagovat na tento typ krize.
(EL) Pane předsedající, vražedné útoky německých jednotek, které spolu se Spojenými státy americkými, Evropskou unií a NATO tvoří součást okupační armády v Afghánistánu, se při útoku na region Kunduz dne 4. září 2009 změnily v masakr, při kterém bylo zavražděno více než 135 civilistů včetně mnoha dětí a desítky jich byly zraněny; tyto vražedné útoky jsou válečné zločiny páchané na afghánském lidu.
Tento útok pochopitelně nebyl namířen proti Talibanu, byl to útok proti pěti stům civilních obyvatel.
Každodenní krveprolití, zorganizování násilných a zkorumpovaných voleb s cílem dosadit loutkovou vládu z řad afghánských okupantů a chudoba a bída sužující afghánský lid odhalují, že imperialistické útoky Spojených států amerických, Evropské unie a NATO v této okupované zemi - a v řadě jiných zemí - pod záminkou boje proti terorismu mají pro lid katastrofální důsledky.
Prohlášení nového generálního tajemníka NATO Anderse Fogha Rasmussena i ta, která učinili ministři zahraničí Evropské unie, mají jediný cíl: pokračovat v intervencích namířených proti lidu.
Lid v jednotlivých zemích a v každém členském státě Evropské unie musí vyžadovat, aby vojenské jednotky opustily jeho území a vrátily se do své vlasti, a na tomto svém požadavku trvat.
Pane předsedající, dne 2. října se v Irsku uskuteční referendum o Lisabonské smlouvě.
Lisabonská smlouva je téměř identická s Evropskou ústavou, kterou výslovně odmítli Francouzi a Nizozemci.
Irové již Lisabonskou smlouvu jednou odmítli, jenže pokud jde o další politickou integraci, je odpověď "ne" z hlediska Evropské unie vždy špatnou odpovědí.
A proto jsou Irové nuceni mít další referendum, ze kterého by vzešla jediná odpověď přijatelná pro Evropskou unii - "ano".
Evropská unii narušuje demokracii ve svých členských státech.
EU je založena na překrucování, podvodech a lžích.
Britům naše opovrženíhodná vláda a politikové referendum odepřeli právě proto, že je známo, že výsledkem by bylo zvučné "ne".
Británie však jednoho dne Evropskou unii stejně opustí a obnoví svou národní nezávislost, bez ohledu na to, jaký bude výsledek v Irsku.
Jsem hrdý na to, že mohu využít svou funkci zde pro kampaň za bezpodmínečné vystoupení Británie z Evropské unie.
Děkuji vám, pane Battene.
Poskytl jsem vám čtrnáct vteřin navíc, přestože jste řekl nepravdivé tvrzení - konkrétně to, že Lisabonská smlouva je totéž co Ústava.
(RO) Pane předsedající, rád bych s vámi dnes hovořil o evropském projektu Mladé hlasy. Je mi ctí, že jsem byl požádán, abych se stal jeho patronem.
Cílem tohoto projektu, ve kterém se účastní mladí lidé ze všech členských států, je nalézt a nabídnout těmto lidem řešení sociálních problémů, s nimiž se setkávají.
Vyzývám nejen vás, pane předsedo, ale i předsedu Evropské komise, abyste zajistili, aby bylo návrhům těchto mladých lidí věnováno více pozornosti.
Je v této nelehké době naší povinností, abychom Evropě, a zejména mladým lidem, nabídli jasnou příležitost.
Moje generace měla velké štestí, že byla zapojena do obnovy jednotné Evropy.
A mladí lidé, kteří představují Evropu dneška, ale zejména Evropu zítřka, mají právo proměnit ji podle svých představ.
Děkuji vám a pomáhej nám Bůh.
Děkuji vám. A děkuji vám také za vaši stručnost.
(HU) Přízrak extremní levicové a extrémní pravicové idelogie, který je odrazem dvou diktatur, jež Evropě ve 20. století dominovaly, se nyní vrací a pronásleduje Evropskou unii 21. století.
Některým občanům EU je zakázáno cestovat do jiné země.
Je omezován volný pohyb osob.
Stát zadrží patnáct občanů, obviní je z vlastizrady a zakáže jim opustit zemi, neboť mají v úmyslu hovořit o otázkách menšin s podobně smýšlejícími krajany na fóru maďarských poslanců z Karpatské kotliny.
V zemi, o níž hovořím, je člověk potrestán za to, že nemluví řádně úředním jazykem v nemocnicích, na policejních stanicích, v domovech pro seniory a v porodnicích.
Ani s přistěhovalci se tak v Evropské unii nezachází, nemluvě o lidech, kteří žili na tomto území po tisíce let, než vznikl teprve před sedmnácti lety nový stát.
Proto je důležité, aby byl v rámci Evropské unie zaveden jednotný a pro všechny státy závazný právní předpis týkající se ochrany menšin.
Pane předsedající, ráda bych informovala Parlament o tom, že Michaelu Shieldsovi, který pochází z mého volebního obvodu, udělil britský ministr spravedlnosti milost, a on byl na jejím základě byl propuštěn z vězení, kde strávil čtyři a půl roku za trestný čin, který nespáchal.
Michaleovi byla udělena milost na základě důkazů, které jednoznačně prokázaly, že je z mravního i technického hlediska nevinný.
V roce 2005 byl během necelých osmi týdnů zatčen, souzen a usvědčen z brutálního útoku na bulharského číšníka Martina Georgieva, a to navzdory nedostatku soudních důkazů, chybně provedené identifikaci a přiznání podepsanému jiným mužem, Grahamem Sankeym.
Chci dnes poděkovat předsedům Borrellovi a Pötteringovi a rovněž Petičnímu výboru Evropského parlamentu za podporu Michaelova boje za svobodu.
Celá věc tím však nekončí a já prosím předsedu a Petiční výbor, aby i nadále podporovali Michaela v jeho boji za spravedlnost a neprodleně u bulharských orgánů intervenovali za za přezkoumání důkazního materiálu.
Je to mimořádně důležité, pokud máme všem našim občanům dát důvěru v soudní a policejní spolupráci v Evropě.
(ET) Bankovnictví vyžaduje dohled.
To je stanovisko Evropské rady a Evropské komise.
V únoru zveřejněná studie Evropské komise týkající se ochrany spotřebitelů odhalila několik negativních trendů v bankovnictví.
Jakožto zástupkyně Estonska bych ráda představila několik příkladů ze své země ohledněpůsobení dvou švédských bank na našem území.
Problém spočívá v tom, že tyto banky zacházejí s estonskými spotřebiteli jinak než se spotřebiteli ve své domovské zemi.
Estonští spotřebitelé mají poplatky za bankovní služby i úrokové sazby výrazně vyšší.
Úrokové sazby se například liší od 0,21 % ve Švédsku až po 12,2 % v Estonsku - to je šestisetnásobný rozdíl.
Využívání finanční krize k odůvodnění nerovného zacházení je v rozporu s hodnotami Evropské unie.
Ráda bych se zeptala Švédska, které v současnosti předsedá Evropské unii, co k tomu může říct a jak dlouho budou v Estonsku jejich banky takto postupovat.
(DE) Pane předsedající, řekl jsem, že potřebujeme demokratickou revoluci, a teď čelíme situaci, která představuje neudržitelný stav pro nás všechny, kdo nejsme ze své svobodné vůle v tomto Parlamentu v žádné politické skupině.
Rád bych požádal předsednictvo, aby nalezlo přátelské řešení otázky koordinátorů.
V tomto ohledu jsme diskriminováni, neboť nám není umožněno účastnit se schůzek koordinátorů v rámci jednotlivých výborů a být náležitě činní.
Rád bych napomohl vyvarování se situaci, kdy by nález Evropského soudního dvora - jako již dříve v návaznosti na případ diskriminace z roku 2001 - shledal, že veškerá dosud učiněná koordinační rozhodnutí jsou nezákonná.
Nejenže by to nesmírně poškodilo Parlament, ale je to nežádoucí i z politického hlediska.
Žádám tedy předsednictvo, aby co nejdříve uskutečnilo odpovídající kroky k ukončení této diskriminace nezařazených poslanců a k návratu ke správným pracovním metodám uplatňovaným v posledních deseti letech.
(ES) Pane předsedající, letos v létě zavraždila teroristická organizace ETA ve Španělsku tři lidi. Tři lidé zemřeli, protože bránili právo a svobodu: jeden příslušník národní policie a dva příslušníci četnictva.
Chtěl bych, abychom jejim rodinám vyjádřili soustrast, podporu a starost.
ETA je zločinecká organizace, která nemá v Evropě místo, neboť v Evropské unii není prostor pro radikalismus, totalitarismus ani teroristické vraždění.
Evropský parlament a všechny evropské orgány by proto měly trvale odsuzovat teroristy organizace ETA a pracovat na odstranění a vykořenění teroristických útoků organizace ETA a jejích spolupachatelů, které bují jako rakovina, z našeho kontinentu.
Proto chci ve svém prvním projevu na prvním řádném plenárním zasedání Evropského parlamentu v tomto volebním období vzpomenout na všechny oběti teroristických útoků organizace ETA a vzdát jim hold, odsoudit na půdě tohoto Parlamentu organizaci ETA a vyzvat k tomu, abychom jako Evropané spolupracovali, s oporou v právu, na vyhnání organizace ETA a jejích podporovatelů, pro dobro regionu Baskicka, Španělska i Evropy.
Pane předsedající, před šesti měsíci byl svět šokován smrtí a zkázou, kterou Izrael vnesl do Gazy.
Zájem kamer v současnosti ochladl, hospodářské obklíčení však trvá.
Kontrolními stanovišti projde méně než čtvrtina materiálu a dodávek, které místní obyvatelstvo potřebuje - je to celkem jen 18 položek.
Nic, co by se dalo využít pro obnovu, nic pro obchod, nic, co by vytvořilo pracovní místa nebo dalo lidem naději.
Izrael prakticky drží jeden a půl milionu lidí v zajateckém táboře obehnaném zdmi a střeženém ozbrojenou stráží.
Pane předsedající, žádám vás, abyste sdělil panu předsedovi, že by měl při nejbližší příležitosti Gazu navštívit, aby se se situací osobně seznámil.
Domnívá-li se, že nelze takové kolektivní tresty akceptovat, měl by otevřeně promluvit v zájmu všech nevinných.
(DE) Pane předsedající, hospodářská krize tvrdě zasáhla zemědělskou produkci.
Za posledních 20 měsíců se výrazně zhoršila především situace v mlékárenském průmyslu.
Ceny klesly pod 0,21 EUR a zemědělci musí prodávat své mléko za cenu nižší, než jsou výrobní náklady.
Řada rodinných farem v EU je ve vážném ohrožení a mnoho z nich je v současnosti schopných přežít jen díky osobním úsporám, což je samozřejmě neudržitelné.
Údaje Komise popisují dramatickou situaci v poklesu cen mléka a mléčných výrobků.
K odvrácení hrozby kolapsu v zemědělství jsou nezbytná podpůrná opatření pro mléčný průmysl.
Kvalita něco stojí, v zemědělství však podle všeho tento princip již neplatí.
Výrobní cena v současnosti nijak neodráží spotřebitelskou cenu.
Naše rodinné farmy naléhavě potřebují opatření na podporu trhu.
Jde o zabezpečení evropských dodávek potravin.
Nesmíme zejména zapomínat na to, že na fungujícím zemědělství jsou v Evropě závislé stovky tisíc pracovních míst.
Pane předsedající, chtěl bych upozornit na případ pana Johna Zafiropoulose, který je v současné době v Řecku ve vězení.
Jeho rodina, mí voliči, je přesvědčena o jeho nevině.
Začátkem tohoto roku jsem písemně kontaktoval ministra spravedlnosti v Aténách a na případ jsem jej upozornil.
Nedostal jsem žádnou odpověď, proto jsem v květnu o případu hovořil zde na shromáždění v rámci jednominutových projevů.
Bezprostředně po mém vystoupení mne v mé kanceláři navštívil stálý zástupce Řecka a slíbil mi, že mi ministr okamžitě osobně odpoví.
O čtyři měsíce později - nic.
Pokud nás stálý zástupce Řecka nyní v Hemicyklu poslouchá, rád bych vyjádřil svůj údiv a zděšení z toho, že se nic nestalo.
Mohli by mi prosím sdělit ministrovu odpověď a případem pana Johna Zafiropoulose se znovu zabývat?
Pane předsedající, během turecké invaze na Kypr v roce 1974 vyfotografoval turecký novinář 14 kyperských vojáků vzdávajících se turecké armádě.
Tato fotografie se stala symbolem pátrání po osudu nezvěstných osob.
Před několika týdny byla za pomoci DNA identifikována těla vojáků, kteří byli zabiti před 35 lety a vhozeni do studny v okupované severní části ostrova.
To ukazuje, jak turecká armáda zodpovědná za vojáky, kteří se jí vzdali, nehorázným způsobem porušila Ženevskou konvenci.
Naléhavě žádám Parlament, aby vyzval Turecko ke spolupráci s Výborem OSN pro pohřešované osoby, aby poskytlo své záznamy a zpřístupnilo dva komplexy v Lapithosu, které byly nedávno vyhrazené pod označením "nepřístupné vojenské území" a kde je pravděpodobně pohřbeno dalších osm set zajatců.
Pane předsedající, tento Parlament bude mít řadu významných rozprav a bude muset přijmout řadu rozhodnutí ohledně rozpočtových záležitostí.
Aktuálně se ovšem zabýváme rozpočtem na rok 2010, který stále ještě obsahuje řadu otázek, jež je třeba vyřešit před jeho schválením.
Tento Parlament také brzy začne projednávat nový finanční výhled pro období po roce 2013.
Ještě tu je však přezkum rozpočtu v polovině období a zdá se mi, že jsme na něj téměř zapomněli.
Neměli bychom na něj zapomínat, neboť nám v budoucnu poskytne obrovské příležitosti.
Umožní nám znovu si uvědomit, jaké jsou naše priority.
Umožní nám například vyčlenit více finančních prostředků na plán hospodářské obnovy pro Evropu.
Třeba nám také umožní věnovat zvláštní prostředky na opatření, která vzejdou z konference v Kodani koncem tohoto roku.
Jsem přesvědčen, že by to Evropský parlament neměl pouštět ze zřetele.
Tento Parlament by měl dál vyvíjet tlak na Radu a na Komisi, aby je ujistil, že se bude se tímto přezkumem znovu zabývat v polovině období a aby nám tak dal možnost předložit naše priority.
(HU) Pane předsedající, svoboda slova, a to včetně svobody volby jazyka, kterým chcete hovořit, je základním lidským právem.
Jazyk je pro ty, kdo jím hovoří, nanejvýš důležitým symbolem, základem jejich vlastní identity.
Každý, kdo s tímto přesvědčením přistupuje ke svému jazyku, musí respektovat jazyky všech ostatních společenství.
Na Slovensku se však jeden z úředních jazyků EU, maďarština, stal v poslední době terčem útoku, a to způsobem, který jde zcela proti zásadám evropského přístupu.
Slovenský jazykový zákon donebevolajícím způsobem diskriminuje právo půlmilionové maďarské menšiny používat vlastní jazyk.
V některých případech může být udělena i pokuta ve výši 5 000 EUR.
Evropská unie se zavázala ke kulturní a jazykové rozmanitosti a s ohledem na to byl dokonce jmenován komisař pro mnohojazyčnost.
Evropská charta regionálních či menšinových jazyků, kterou ratifikovalo i Slovensko, zaručuje právo občanů na používání mateřštiny při vzdělávání na všech stupních, při administrativních úkonech, ve veřejných institucích a v úředních dokumentech.
Již samé své podstaty nemohou orgány EU dovolit, aby jeden z členských států bezostyšně porušil základní normy EU a útočil na práva menšin, a ponechat to bez povšimnutí.
(PL) Tato sněmovna se před několika měsíci zabývala situací v polském loďařském průmyslu.
Bylo dosaženo shody.
Pan Schulz, předseda naší politické skupiny, potvrdil jménem skupiny to, že Parlament nesouhlasí se zrušením desítek tisíc pracovních míst v loděnicích a v podnicích v jejich dodavatelském řetězci.
Potvrdil, že tato sněmovna nesouhlasí se zánikem tohoto průmyslu v Polsku ani s následným omezením evropské výrobní kapacity.
Uběhlo šest měsíců a situace je následující: vládě se nepodařilo loděnice privatizovat, Komise nevěnovala stanovisku Parlamentu naprosto žádnou pozornost, loděnice nevyrábí, budoucnost je nejistá, lidé ztratili práci a nikdo se o ně nezajímá.
Musíme všichni uznat, že tato Komise nemá žádnou koncepci evropské průmyslové politiky a že naprosto nepochopila, že lodě byly potřeba v minulosti, jsou potřeba v současnosti a budou potřeba i v následujících letech.
Pane předsedající, dne 23. srpna 2009 uplynulo 70 let od uzavření nechvalně proslulého paktu mezi Sověty a nacisty, který rozdělil Evropu.
Považuji jej za šokující příklad toho, jak moc se mohou zdánlivě protikladné politické extrémy sblížit.
Moskva aBerlín se tendy dohodly na tom, že prvním úkolem je zrušit demokratické politické uspořádání v Evropě; oba dva, Moskva i Berlín, usilovaly ovládnout svět.
Neměli bychom proto nikdy zapomenout na to, že k propuknutí druhé světové války stačilo rozhodnutí dvou diktátorů.
Stalin čtyři dny před podepsáním paktu svým soudruhům vysvětlil jeho podstatu takto: je v zájmu Sovětského svazu, aby propukla válka mezi Říší a kapitalistickým britsko-francouzským blokem.
Je třeba udělat maximum pro to, aby válka trvala co nejdéle a vyčerpala obě strany.
Nám se pak naskytne obrovský prostor k šíření světové revoluce.
Rád bych připomněl poslancům Evropského parlamentu usnesení z loňského dubna, podle kterého má 23. srpen být dnem památky obětí všech totalitních režimů.
(SK) Na tomto i minulém zasedání Parlamentu jsme vyslechli vystoupení mnohých maďarských poslanců, kteří kritizovali slovenský jazykový zákon.
Současně bych rád připomněl, že vám všem zaslali dokumenty obsahující řadu argumentů. Upřímně vám však můžu říct, že většina těchto argumentů jsou dezinterpretace, výmysly a dokonce vědomé lži.
Slovenský zákon vyhovuje v plném rozsahu všem otázkám lidských práv a je v souladu s právy chránícími menšinové jazyky.
Myslím si, že maďarští poslanci sledují velmi nebezpečnou politiku, která přímo a nepokrytě vyvolává extremismus jak vMaďarsku, tak i v okolních státech.
Myslím si, že maďarští poslanci by si měli uvědomit, že je to velmi nebezpečná politika a že by měli skončit s výmysly, které jsme dnes slyšeli.
(SL) Obdržel jsem žádosti od mnoha slovinských i italských občanů, ve kterých mne prosili, abych upozornil tento Parlament na záměr Itálie vybudovat v Terstském zálivu terminál pro zkapalněný plyn.
Sdílím obavy slovinských a italských ekologických organizací, že tento terminál pro zkapalněný plyn by mohl představovat velkou zátěž pro oblast, která je z hlediska životního prostředí již nyní velmi ohrožena.
Zde mám na mysliTerstský záliv a jeho široké urbanizované okolí.
Tyto organizace dále vyjádřily pochybnosti ohledně správnosti dokumentů použitých při hodnocení dopadu na životní prostředí.
Vyzývám dále vlády Itálie a Slovinska, aby na tomto projektu spolupracovaly v duchu memoranda, které podepsaly v září minulého roku.
Jinak řečeno, vyzývám je, aby spolupracovaly na hodnocení dopadů terminálu na životní prostředí v severní části Jaderského moře, tedy v Terstském zálivu.
Dále očekávám, že v návaznosti na provedení takového hodnocení se tyto vlády budou schopny dohodnout na vhodnějším místě pro terminál pro zkapalněný plyn, než je Terstský záliv.
(FI) Pane předsedající, souhlasím se svou estonskou kolegyní paní Oviirovou v tom, že hospodářská krize zdaleka nekončí.
V celé Evropě se objevuje podivné nadšení, i když nezaměstnanost stoupá, národní hospodářství se zadlužují, obyvatelstvo stárne a nad Evropou se visí jakási trojnásobná gilotina, a přes všechny tyto problémy byla recese prohlášena za skončenou.
Plánuje se úniková strategie, jako kdybychom nepotřebovali pokračovat ve strategii obnovy.
Evropa strategii obnovy a řešení hospodářské krize zahájila velmi úspěšně a příkladně - i Spojené státy americké se od Evropy přiučily a řídily se jejím příkladem - ale pak najednou výrazně zpomalila.
Falešný optimismus navíc vede ke špatným řešením.
Hospodářská krize nebyla překonána.
(RO) Občané Moldavské republiky bezprostředně po předčasných volbách konaných v červenci roku 2009 vytvořili Alianci pro evropskou integraci, čímž stvrdili svůj proevropský závazek.
Jedná se o mimořádně důležitý krok a Moldavsko ani Evropská unie jej nesmějí promarnit.
Politická situace je stále křehká.
Z toho důvodu závisí úspěch aliance a v důsledku toho i demokratické Moldavsko velkou měrou na podpoře ze strany jejích evropských partnerů.
Moldavsko přijalo závazek k proevropskému směřování.
Odpovědností Evropské unie je, aby Moldavsku jeho cestu do Evropy usnadnila.
Proevropská volba moldavského lidu se v současnosti projevuje i na politické úrovni.
Proto musíme poskytnout Alianci pro evropskou integraci v Moldavské republice naši bezpodmínečnou podporu, neboť je to jediná možnost, jak tuto zemi začlenit postupně, leč rychle, do evropské rodiny.
Vyzývám Evropskou komisi, aby urychleně dojednala podepsání nové dohody s Moldavskou republikou a aby naléhavě využila veškeré potřebné zdroje, aby pomohla této republice dostat se ze složité finanční situace, v níž se nachází.
(HU) Důvěryhodnost Evropské unie je výrazně podkopávána, jestliže hovoří jen o případech porušení lidských práv, k nimž dochází mimo EU, ale mlčí k vážnému porušení lidských práv, jako je to, které se právě děje na Slovensku v důsledku přijetí národního jazykového zákona a jež mimo jiné vneslo do vztahů mezi většinovým obyvatelstvem a menšinami napětí, které nemá obdoby.
Menšinový jazyk byl podřízen většinovému, jak řekl i pan Vollebaek, vysoký komisař OBSE pro otázky národnostních menšin.
Chci upozornit kolegu Borise Zalu, že bychom byli velmi rádi, kdybychom se touto otázkou nemuseli v Evropském parlamentu vůbec zabývat.
Učinil jsem tak pouze v důsledku toho, že na Slovensku vstoupil v platnost zákon, který výrazně omezuje používání menšinových jazyků a diskriminuje maďarskou menšinu, která zde žije.
Proto je úkolem pro příští Komisi a pana Barrosa, aby byla vytvořena fóra, která by tyto příklady prošetřila, jak také uvedl ve svém dopise Leonard Orban.
Slovensko musí ctít své mezinárodní závazky, Rámcovou úmluvu o ochraně národnostních menšin a Evropskou chartu regionálních a menšinových jazyků.
(PL) Pane předsedající, požádal jsem o slovo, abych mohl poukázat namisi do Afghánistánu.
Je to téma, které je problematické pro všechny zúčastněné.
Dotýká se Evropské unie i NATO.
Zejména bych rád zdůraznil, že je zapotřebí klást větší důraz na požadavek humanitární, sociální a hospodářské pomoci pro afghánské obyvatelstvo, které se bohužel potýká s dopady války již třicet let.
Otevřel jsem tuto otázku v období, kdy v souvislosti s prezidentskými volbami dochází k vyhrocení akcí, včetně útoků na vojáky.
Jak všichni víme, jsou tyto útoky s blížícími se volbami stále častější a násilnější.
Tato pomoc je mimořádně důležitá v souvislosti s rozvojem a rekonstrukcí země.
Nedávno byl v Afghánistánu zabit kapitán polských ozbrojených sil Daniel Ambroziński.
Nedá se vyloučit, že jeho smrt je zapříčiněná slabostí afghánské armády a policie, které podlehly korupci.
Je známo, že afghánská armáda a policejní složky jsou v těžké finanční situaci.
Podle médii vydělávají afghánští vojáci nanejvýše 20 USD.
Je nezbytné, aby úsilí vynaložené ozbrojenými silami doprovázela sociální, humanitární a hospodářská pomoc.
Dvacet vteřin pro pana Kellyho - prosím o velmi stručnou odpověď.
Pane předsedající, chci jen říci, že z úst britského kolegy zazněla při dnešním zasedání mylná a poněkud povýšenecká tvrzení o Lisabonské smlouvě v Irsku.
Nikdo Irsko k druhému hlasování o Lisabonu nenutil.
Bylo to nezávislé rozhodnutí irského parlamentu a rovněž irský lid bude hlasovat nezávisle.
Od chvíle, kdy jsme v roce 1922 získali nezávislost na Británii, nás skutečně nikdo a nikdy k ničemu nenutil.
Dámy a pánové, za 45 minut jsme vyslechli 39 vystoupení.
Myslím, že je to dobrý výsledek, že se jednalo o dobrou rozpravu, a blahopřeji všem, pro které to bylo jejich první vystoupení.
Rád bych především zdůraznil, že je třeba, aby se otázkami, které jsme tu v rámci rozpravy vznesli, zabývala Komise, protože jinak bude náš Parlament jen místem, kde se problémy pouze ventilují.
Komise rozpravu pozorně sledovala.
Všiml jsem si, že naši komisaři bedlivě naslouchali, a budou se tedy bezpochyby zabývat všemi poznámkami, které učinili poslanci.
1.
Dohoda ES/Mongolsko o určitých aspektech leteckých služeb (
5.
Návrh opravného rozpočtu č. 6/2009 (
Lesní požáry v létě 2009 (předložené návrhy usnesení): viz zápis
8.
Institucionální aspekty zřízení evropského útvaru pro vnější činnost (
Pane předsedo, rád bych skupině Zelených navrhl ústní pozměňovací návrh.
Pokud ho přijmou, doporučil bych hlasovat pro.
Pokud bychom do pozměňovacího návrhu vložili větu "Nemělo by dojít k žádnému zdvojení vnější služby v Radě nebo v Evropské radě", doporučil bych, aby plénum hlasovalo pro.
Pane předsedo, mohli bychom hlasovat najednou. Navrhuji, abychom hlasovali od č.
56 do č. 28.
(Potlesk)
Přivítání
Rád bych vás informoval, dámy a pánové, že na galerii pro oficiální návštěvy je přítomna delegace ze senátu Malajsie, kterou srdečně vítám.
Delegaci vede Jeho Excelence panDato' Ir Wong Foon Meng, předseda senátu.
Rád bych zdůraznil, že evropský a malajský parlament spolu udržují pravidelný a plodný kontakt.
Malajsie má pulzující společnost a vzkvétající hospodářství a hraje důležitou úlohu ve Sdružení národů jihovýchodní Asie (ASEAN).
Proto mám já i celá sněmovna potěšení opět uvítat naše přátele a kolegy ze senátu: doufáme, že vaše návštěva bude velmi produktivní.
Zahájení zasedání
2.
Statistika pesticidů (
Jen na vysvětlenou - toto je třetí z trojice zpráv o používání pesticidů.
Letos - v minulém Parlamentu - jsme přijali nařízení o uvádění přípravků na ochranu rostlin na trh.
Také jsme přijali směrnici o udržitelném používání pesticidů a třetí složkou je nařízení o statistice přípravků na ochranu rostlin.
Tento návrh musel projednat dohodovací výbor, protože ne vše šlo v minulém Parlamentu dobře.
Velmi mnoho lidí zde nebylo a při druhém čtení bylo přítomno příliš málo lidí na to, abychom mohli získat dostatečný počet hlasů a toto druhé čtení uzavřít.
Chtěl jsem v této souvislosti vystoupit a poděkovat švédskému předsednictví a zejména českému předsednictví, protože mohla druhé čtení zcela zmařit: mohla dohodovací řízení odmítnout.
Díky jejich dobrým vztahům s Parlamentem a také díky předsedům politických skupin, kteří se ke mně připojili, když jsem psal ihned po volbách dopis předsednictví, bylo možné tuto zprávu zachránit a prostřednictvím dohodovacího řízení zajistit, abychom dnes mohli hlasovat o textu ve znění, jež bylo schváleno ve druhém čtení.
Chtěl bych všem zúčastněným poděkovat.
2.
Dohoda o vědeckotechnické spolupráci ES - Ukrajina (
2.
O politickém řešení problému pirátství u somálského pobřeží (hlasování)
Evropský nástroj mikrofinancování pro zaměstnanost a začleňování (Progress) (rozprava)
Dalším bodem je zpráva paní Gönczové jménem Výboru pro zaměstnanost a sociální věci o návrhu rozhodnutí Evropského parlamentu a Rady o vytvoření Evropského nástroje mikrofinancování pro zaměstnanost a začleňování (nástroj mikrofinancování Progress) (KOM(2009) 333 - C7-0053/2009 - 2009/0096(KOD)).
(FR) Paní předsedající, konstatuji, že v průběhu předchozí rozpravy jste označila rozpravu, která se má nyní konat, za rozpravu o Progressu.
Rozhodnutí tohoto parlamentu, které potvrdila konference předsedů, je však takové, že budeme hlasovat pouze o nástroji "mikrofinancování”.
Myslím si proto, že toto vysvětlení je důležité.
Toto je rozprava o mikrofinancování, a nikoli o programu Progress.
Velmi vám děkuji, paní předsedající, a jsem také velmi vděčna za toto vysvětlení, neboť je velice důležité, že se nyní chystáme hovořit o nástroji mikrofinancování.
Chtěla bych také při následující rozpravě přivítat komisaře Špidlu.
V úvodu bych řekla, že když jsem se stala zpravodajkou pro tento program, myslela jsem si, že budu mít velmi snadnou práci vzhledem k dalekosáhlému konsensu a podpoře pro tuto otázku, který byl patrný i během rozpravy.
Tato podpora byla dalekosáhlá v mnoha ohledech.
Na jedné straně jako nástroj krizového řízení bude také pomáhat právě těm, kdo jsou v nejzoufalejší situaci, kdo ztratili zaměstnání a v důsledku finanční krize nemohou dosáhnout ani na úvěr, ani na podporu.
Na druhé straně je to typicky nástroj, který nedává lidem ryby, ale uči je, jak ryby ulovit.
Spouští přesně ten druh kreativity, který nejvíce potřebujeme, abychom si zajistili pozitivní východisko z krize.
Třetí aspekt, kterému se dostalo a i nadále dostává dalekosáhlé podpory, je to, že zdroje Evropské unie rostou, což, myslím si, je sen každého ministra financí.
Částí těcho prostředků přispívá Evropské investiční banka, zatímco další přicházejí z jiných komerčních bank, neboť Evropská unie bude především pokrývat rizika, čímž usnadní druhým účastníkům tato rizika převzít.
Jak jsem se zmínila, obsah tohoto programu má širokou podporu.
Myslím si, že díky těmto aspektům otázka, jež během posuzování v Radě a v Komisi vyvolala diskusi, zněla, které zdroje Evropská unie použije k financování těchto prvotních rizik, jež převzala.
Druhým sporným bodem byl rozsah prostředků, jež by mohly tento nástroj uvést do pohybu, a lze očekávat, že v praxi přitáhnou i jiné významné zdroje.
Rada a Komise původně navrhly, že 100 milionů EUR by mělo přijít z programu Progress, který je především používán pro vypracování politik pro boj proti sociálnímu vyčleňování a na podporu rovných příležitostí.
Pokud jde o nás, řekli jsme hned na začátku na rovinu, že program Progress nesmí být nijak poškozen, neboť během současné krize je ho třeba víc než kdy předtím.
Není pro nás přijatelné ani to, rýt se v programu Progress do té míry, že by ho to mohlo skutečně ohrozit.
V rozpravě byl Parlament v maximální možné míře ochoten ke kompromisům.
Měli jsme také tři neformální trialogy, jeden z nich probíhal do časných ranních hodin, kde jsme navrhli, abychom si mohli pohrát s programem Progress tak, aby to neohrozilo jeho fungování.
Navrhli jsme, že s ohledem na původní návrh bychom si uměli představit zahájení programu dokonce i se 100 miliony EUR místo 150 milionů EUR.
V návrhu parlamentního rozpočtu na rok 2010 byly nalezeny prostředky ve výši 25 milionu EUR, což umožní zahájit program počátkem roku 2010, a tyto prostředky se podařilo najít, aniž by se to dotklo programu Progress na tok 2010.
Požádali jsme také, aby byl tento bod stažen z dnešního pořadu jednání, protože se nám nepodařilo dospět o něm ke shodě.
Další věc, u které jsme cítili, že to bude problém, bylo to, že předsednictví přišlo na trialog ve všech třech případech bez jakéhokoli mandátu, takže bylo velmi obtížné, aby mohlo naše návrhy řádně posoudit.
Domnívám se, že je důležité, aby Parlament hlasoval o této záležitosti co nejdříve, dokonce už tento týden, aby mohl být tento projekt spuštěn na počátku roku 2010 s financemi 100 milionů EUR, protože to vyšle zprávu, že je to nástroj krizového řízení, kde rychlost je zvlášť důležitá.
Upřímně doufám, že komisař Špidla nám pomůže dosáhnout u Komise stažení jejího původního návrhu na převedení 100 milionů EUR z programu Progress, takže tento program bude moci začít co nejdříve.
Vážené poslankyně, vážení poslanci, dovolte mi, abych úvodem svého projevu zdůraznil význam této iniciativy v oblasti mikrofinancování.
Současná krize vede k podstatnému zvýšení nezaměstnanosti ve všech členských státech a její dopady bohužel opět nejvíce pociťují ti nejzranitelnější v naší společnosti.
Tento nástroj mikrofinancování je specificky zaměřen na pomoc těmto skupinám občanů, aby mohli nalézt alternativu k zaměstnaneckému poměru a sami se stali mikropodnikateli.
Rád bych poblahopřál Výboru pro zaměstnanost k vynikající práci, kterou v této oblasti vykonal, a zejména ocenil přínos paní poslankyně Göncz k této iniciativě.
Jsem si vědom úsilí, které bylo vynaloženo na jednáních mezi Parlamentem a Radou s cílem dosáhnout dohody v prvním čtení.
Vzhledem k tomu, že oba orgány tento nástroj mikrofinancování podporují, bylo možné učinit značný pokrok, pokud jde o podstatu znění návrhu.
Tento pokrok se ve značné míře odráží v dnes navrhovaných změnách.
Nejsložitější otázkou je samozřejmě rozpočet.
Přestože oba orgány pravděpodobně odsouhlasí celkový rozpočet 100 milionů eur pro tento nástroj, hlavní překážkou zůstává identifikace zdroje tohoto financování.
Jak víte, návrh mikrofinancování je součástí balíčku, který zahrnuje návrh na převedení 100 milionů eur z programu PROGRESS.
Rozhodli jste se, že tento týden o tomto druhém návrhu hlasovat nebudete.
Převedení financí z programu PROGRESS je podporováno Radou a pro mnoho členských států znamená základní prvek celého balíčku.
Bez dohody ohledně zdrojů financování v této oblasti tedy nemůžeme dosáhnout našeho cíle, tj. rychlého zřízení nového nástroje.
Dnes však projednáváme znění rozhodnutí, kterým se zřizuje tento nástroj.
Závěrem bych ještě jednou rád vyjádřil své uznání paní zpravodajce za práci, kterou odvedla při předložení zprávy a změn, které umožní oběma zákonodárným orgánům, aby se soustředily na hlavní problém, který zbývá vyřešit, tj. financování.
zpravodaj pro stanovisko Hospodářského a měnového výboru (ECON). - (SV) Paní předsedající, máme-li snížit nezaměstnanost, jak EU, tak členské státy musí převzít větší odpovědnost.
Návrh mikrofinancování je opatření, které Parlament prosazoval.
Jde o to, umožnit nezaměstnaným nový start a otevřít některým z nejzranitelnějších skupin v EU včetně mladých lidí prostor pro podnikání.
Návrh má usnadnit drobné investice a poskytnout mikropodnikům možnost růstu.
Po některých menších úpravách a vyjasněních návrh získal v Hospodářském a měnovém výboru širokou podporu.
Otázka, o které se diskutovalo, je jeho financování, jak zde již bylo také zmíněno.
Komise navrhla, aby nebyly vyčleněny žádné nadlimitní prostředky, ale aby byly finance čerpány z programu Progress.
Nesprávně se tvrdilo, že hlavní výbor zastává stejné stanovisko, ale není tomu tak.
Taková je současná situace.
Musím říci, že mi připadá divné, ža Rada tak tvrdošíjně odmítá náš návrh na 150 milionů EUR na celé období - vskutku skrblický přístup v těchto těžkých časech!
Komisaři, dámy a pánové, také během předchozích rozoprav jsme mohli cítit, že hospodářská krize a východisko z ní způsobují nám všem velkou starost a je jim věnována velká pozornost.
Jako koordinátor skupiny Evropské lidové strany (Křesťanských demokratů) pro Výbor pro zaměstnanost a sociální věci bych chtěl potvrdit, že v každé jednotlivé složce, která je nám předložena, podporujeme to, co je pro nás jedním z nejdůležitějších momentů, a sice ochranu stávajících a vytváření nových pracovních míst.
Dovolte, abych připomněl, že skupina PPE záležitost mikroúvěrů již dlouho podporovala.
Ve skutečnosti to byl můj bývalý kolega Zsolt Becsey, kdo poprvé nastolil toto téma ve sněmovně ve své zprávě z vlastního podnětu v roce 2009.
Byla založena na předchozích a současných zkušenostech s tímto nástrojem v Maďarsku, který se tam nazýval Széchenyiho karta a sledoval stejný cíl jako je tomu v tomto případě: poskytnout malé, krátkodobé úvěry mikropodnikům.
Mysleme na řezníky, pekaře, zelináře nebo snad i na lékárníky.
I oni jsou postiženi krizí.
Zaměstnávají velký počet lidí.
V některých zemích na toto odvětví připadá více než 90 % zaměstnavatelů.
Například v Maďarsku je to více než 90 % firem a podniků.
Nepotřebují velké množství peněz a nechtějí ani platit vysoké úroky.
V některých případech potřebují dočasný provozní úvěr a dočasnou pomoc.
Návrh Komise právě tento problém chce řešit, a jak uvedl zpravodaj, tento návrh má skutečně širokou podporu a konsnsus.
Proto si myslím, že je důležité, abychom se co nejdříve dohodli i na otázce financování.
Podporujeme také 35 návrhů, jež společně předložila skupina PPE spolu se socialisty, liberály a konzervativci, protože se domníváme, že to dává záruku, že mudeme moci schválit tento nástroj již v prvním čtení a co nejdřív ho uvést v život.
Paní předsedající, jsem dosti překvapena.
Chystáme se přijmout nástroj, který vytváří inovativní prostředek, důležitý prostředek, který má umožnili těm, kdo jsou vůči této krizi nejzranitelnější, aby jí mohli čelit a mohli v budoucnu přijít s vlastními pracovními místy.
Je to nástroj, který má být přijat postupem spolurozhodování, ale Rada tu není.
Nejspíš proto, že Rada nám v této záležitosti nemá co říci a soudí, že není vázána postojem Evropského parlamentu.
Alespoň takový je dojem, který u nás někdy v průběhu jednání vznikal.
Evropský parlament se chystá chopit se svých povinností.
Díky spolupráci a konstruktivnímu pochopení všech skupin se chystá přijmout nástroj mikrofinancování, který je ve shodě s jeho dlouholetým postupem, jak nám připomněl pan Őry.
Chtěla bych však také poukázat na pilotní projekty, které jsme iniciovali.
Víme, že za této krizové situace nejzranitelnější lidé - ti, kdo nemají přístup do velkých bank, aby tam získali půjčky na financování svých iniciativ - mohou díky tomuto nástroji nastartovat své vlastní strategie a svým způsobem si vytvořit svá vlastní pracovní místa.
Nebudu se vracet k obsahu, vývoji a rozsahu jednání, jež se uskutečnila.
Tato jednání byla vedena v příznivých podmínkách.
Závažnější je otázka financování.
Když pan Barroso na podzim roku 2008 navrh zorganizovat evropské oživení, byl tento nástroj označen za jeden z důležitých nástrojů, jež mají posloužit k dosažení strategie Evropské unie.
Komise nám však navrhla, abychom tento nový projekt financovali prostě tím, že vyloupíme jiný užitečný projekt, který byl již projednáván.
Měli jsme projekt pro zvýhodnění podpůrných sítí pro ty nejzranitelnější - projekt Progress - k němuž se Evropský parlament již důrazně zavázal, a nyní nám Komise navrhuje pokrýt náklady mikrofinancování tak, že prostě sáhneme do peněz přidělených na projekt Progress.
Tento trik Parlament neakceptuje, a proto jsme jednání nedokončili.
Proto jsme zaujali zodpovědný postoj a říkáme, jsme připraveni hned na počátku ledna posoudit se španělským předsednictvím náš návrh: 40 milionů EUR vzít z rozpočtových rezerv, 60 milionů EUR z programu Progress, s 20 miliony EUR převedených zdrojů, což umožní tuto zátěž spravedlivě rozdělit.
Až bude tento balíček jako celek v lednu schválen, ujmeme se svých povinností jako Výbor pro zaměstnanost a sociální věci a dohlédneme na to, jak je tento program v každém z členských států plněn, abychom zajistili synergii mezi různými experimenty, jež budou - tím jsme si jisti - v členských státech prováděny.
jménem skupiny ALDE. - Paní předsedající, těší mne, že mohu říci několik slov o navrženém nástroji mikrofinancování.
Předtím jsme hovořili o Evropském fundu pro přizpůsobení se globalizaci a jak může pomoci propuštěným pracovníkům v některých odvětvích.
Nástroj mikrofinancování je dalším článkem ve skládance, kde se EU v tomto případě snaží zajistit přístup k mikroúvěrům pro ty, kdo by nebyli schopni se k takovým úvěrům dostat, jak bychom je mohli nazvat, u běžných nebo obvyklých finančních institucí.
To by jim umožnilo založit si vlastní podnik a rozvíjet podnikání.
V souvislosti s tím jsem ráda, že tyto prostředky mohou přidělovat úvěrová sdružení, družstevní banky a další instituce vzájemného financování, protože mají často blíž k těm, kdo možná chtějí k tomuto speciálnímu nástroji získat přístup.
Nevím samozřejmě jak jinde, ale v Irsku jedinou finanční institucí, která pro přežití nevyžaduje peníze daňových poplatníků zůstalo hnutí úvěrových sdružení, které je neziskovou institucí provozovanou jeho členy.
Hovoříme-li o sociálním začleňování jako součásti sociální politiky EU, musíme zajistit, aby v tom, co děláme, bylo sociální začleňování integrální součástí našich rozhodnutí, a tento program je celý o sociálním začleňování.
V souvislosti s tím chci vyjádřit své naprosté zklamání nad tím, že ani po třech trialozích jsme nebyli schopni dosáhnout shody ohledně zdroje financování tohoto nástroje.
Podle mého názoru švédské předsednictví, jak se zdá, nemělo možnost vést jakákoli smysluplná jednání o této záležitosti.
Nevím, jak vy, ale jak jsem řekla, byla jsem velmi zklamána tím, že vše, co nás rozdělovalo, byla částka nanejvýš 40 milionů EUR pro 27 členských států za tři roky.
Mnozí ministři financí očividně nepodpořili skutečná jednání.
Nemohla jsem si pomoci, ale myslím si, že mnozí z týchž ministrů přidělili miliardy na pomoc bankám, ale nebyli schopni podpořit jiné finanční instituce, které by poskytly mikroúvěry těm, kdo ztratili práci a kdo by měli problémy se získáním úvěru od týchž bank, jež byly zachráněny.
Paní předsedající, komisaři, dámy a pánové, mikroúvěry a malé půjčky mohou pomoci lidem, kteří nemohou dostat úvěr prostřednictvím běžných bankovních mechanismů.
Jak již bylo řečeno, mohou také pomoci lidem při zakládání podniků a při vytváření pracovních míst podle svých představ.
Takové úvěry mohou pomoci lidem, jsou-li toho schopni, krizi překonat.
Mikroúvěry jsou také důležitým nástrojem na podporu sociálního hospodářství.
Díky svým rozličným aspektům a tradicím byly také iod roku 2000 uznávanými nástroji místních politik zaměstnanosti v EU.
S ohledem na to tento parlament v roce 2006 sám došel k názoru, že prostředky z Evropského sociálního fondu by mohly být vypláceny také formou mikroúvěrů nebo subvencovaných půjček, jak je stanoveno v článku 11 nařízení o Evropském sociálním fondu.
Pro Evropský sociální fond je však k dispozici 76 miliard EUR, a se spolufinancováním to činí 118 miliard EUR!
Vždyť i jedna desetina z toho by ještě stále znamenala 11 miliard EUR, které by mohly členské státy využít.
Na mikroúvěry to však nepoužijí.
Z tohoto důvodu Komise zavedla zkušební fázi pro mikroúvěry prostřednictvím nástroje nazvaného JASMINE - také financovaného z evropských strukturálních fondů, a protože byl tak úspěšný, má po něm následovat nový nástroj.
Ten však nebude financován ze strukturálních fondů, kde máme k dispozici miliardy, ale z nejmenšího ze všech programů Evropské unie, programu na boj proti chudobě Progress, pro který jsou na období sedmi let k dispozici pouze 743 miliony EUR.
Je určen pro nevládní organizace, jež vytvářejí sítě v členských státech mající zajistit nátlakovou skupinu za nejchudší z chudých.
Jen European Roma Information Office získává z Progressu 50 % svých financí.
Zakládá národní a regionální informační kanceláře a poradny a dává zaznít hlasu romské menšiny, zejména ve východoevropských státech.
Pokud tato sněmovna následuje Radu a nazve tento nástroj Progress, jak to navrhují kompromisní návrhy prosazované skupinou Evropské lidové strany (Křesťanských demokratů), skupinou progresivní aliance socialistů a demokratů v Evropském parlamentu, skupinou Aliance liberálů a demokratů pro Evropu, pak skupina Zelených/Evropské svobodné aliance s tímto nástrojem nevysloví souhlas.
Takové kouzelnické triky si nemůžeme dovolit - na jedné straně brát peníze chudým a na druhé straně je vyplácet ...
(Předsedající řečníka přerušil)
jménem skupiny ECR. - (CS) Dámy a pánové, v době probíhající finanční a hospodářské krize je třeba podporovat nejen banky a velké podniky, ale také malé podniky a osoby samostatně výdělečně činné.
Všichni si uvědomujeme, že jsou to právě malé podniky, mezi nimi i rodinné podniky, které vytvářejí a udržují pracovní místa ve velkém objemu.
Podporujeme vytvoření nového finančního nástroje programu mikrofinance pro zaměstnanost a sociální začlenění, který ve spolupráci s Evropskou investiční bankou zlepší dostupnost úvěrů právě pro osoby samostatně výdělečně činné a pro malé začínající podnikatele a rodinné firmy.
Souhlasíme s uvolněním objemu prostředků ve výši 100 milionů eur pro zajištění těchto malých úvěrů na časové období.
Pokládáme tento program za dobrý a efektivní nástroj aktivní politiky zaměstnanosti a za dobrý způsob, jak utrácet tzv. evropské, ve skutečnosti však naše peníze.
Plně podporujeme návrh uvolnit potřebné prostředky na tento finanční nástroj z prostředků původně určených pro program PROGRESS.
Nesouhlasíme s tím, aby byly finance pro nástroj mikrofinance získávány z rezerv či z jiných kapitol rozpočtu.
Prostředky programu PROGRESS, jejichž celkový objem dosáhl, pokud mám správné informace, 700 milionů eur, jsou využívány pro budování sítí pro studie a analýzy.
Žádné prostředky programu PROGRESS nejsou určeny na bezprostřední podporu osob, které hledají práci anebo vytváří pracovní místa..
Nepochybuji o tom, že je potřeba stavět sítě, provádět analýzy a studie.
Avšak v této době, která pro podnikatele a zaměstnance není lehká, dávám přednost tomu, aby byly prostředky z rozpočtu Evropské unie využity pro programy bezprostředně určené zaměstnavatelům a zaměstnancům.
Paní předsedající, dámy a pánové, nástroj mikrofinancování pro nezaměstnané, pro ty, kterým hrozí nezaměstnanost a především pro lidi, kteří nemají přístup na běžné úvěrové trhy, je důkazem dobrých úmyslů a naše skupina to zásadně podporuje.
To, čeho v tomto procesu až dosud dosáhly Komise a Rada, je prostě nedostatečné a v některých ohledech nesprávné, a naše skupina to nemůže podpořit.
Naše první kritika souvisí s otázkou celkové vyčleněné částky.
To, co bylo navrženo, z hlediska celkové částky pro program boje proti nezaměstnanosti není přiměřené a lze to stěží nazvat program mikrofinancování - v nejlepším případě je to program nanofinancování.
Zadruhé jsme zásadně proti takovýmto kouzelnickým trikům, které nemají ani nejmenší účinek a které jsou financovány na úkor jiných programů, a proto skončí fiaskem.
Zatřetí jsme toho názoru, že má-li být takový program úspěšný a udržitelný, jsou zcela nezbytné instruktáže a koučování.
Mnoho nových podniků, zejména v oboru mikrofinancování brzy po vzniku zkrachuje, a s tím tedy musí tento program počítat.
Začtvrté musí být zaručeno, že pokud někdo tohoto programu využije, nebude mu zrušena výplata sociálních dávek, jinak nebude mít žádný efekt.
Proti nezaměstnaností nelze dlouhodobě bojovat tímto způsobem.
V této podobě tento program odmítáme.
jménem skupiny EFD. - (SK) Paní předsedající, dámy a pánové, projednávaný návrh rozhodnutí Evropského parlamentu a Rady, kterým se zřizuje evropský nástroj mikrofinancování pro oblast zaměstnanosti a začleňování je v podstatě návrhem, který přizpůsobuje původní program Progress současné hospodářské realitě Evropy poznamenané finanční a hospodářskou krizí.
Komise navrhuje podporu mikroúvěrů pro malé podniky, vytvořit stimul pro udržení a rozvoj zaměstnanosti v regionech zasažených krizí.
Chceme-li však takového cíle dosáhnout, musíme zajistit, aby se poskytnuté finanční prostředky neutratily na sociální dávky nebo na spotřebu.
Musí jít jen na smysluplné životaschopné podnikatelské činnosti s použitím objektivních hodnotitelných kritérií a transparentních postupů.
Proto bude velmi důležité vyžadovat, aby koneční poskytovatelé úvěrů důsledně posuzovali podnikatelské záměry žadatelů, rizika předkládaných podnikatelských projektů a také návratnost vložených prostředků.
Proto považuji za velmi potřebné podpořit a doplnit pozměňující návrhy Hospodářského a měnového výboru, jež dodávají návrhu Komise smysluplný rámec.
(FI) Paní předsedající, komisaři, dámy a pánové, vzhledem ke zhoršující se situaci v oblasti zaměstnanosti se zdá být divné, že proti tomuto výbornému a důležitému programu by měla v této sněmovně existovat opozice.
Předpovídá se, že v příštím roce bude v Evropě dalších 10 milionů nezaměstnaných a že osoby v horší pracovní situaci čekají horší časy.
Tyto údaje jen podtrhují důležitost investování do podnikání.
Začínající firmy mají vždy největší problémy se získáním bankovních půjček.
Například více než 93 % společností ve Finsku jsou mikropodniky s méně než 10 pracovníky, a přesto tyto malé společnosti zaměstnávají 46 % práceschopného obyvatelstva.
Proto je jen správné, že EU by v odpověď na tuto krizi zaměstnanosti měla zřídit nástroj mikrofinancování a tímto způsobem podpořit programy v členských státech, které sledují stejný cíl.
Chci však zdůraznit, že tento program bude vyžadovat komplexní přístup.
Spolu s jinými obory se musí rozvíjet také systémy sociálních dávek, dovolených a důchodů v malých podnicích.
Evropa má zvláště nedostatek vysoce rizikového financování a neformálních investorů (tzv. podnikatelských andělů), kteří jsou ochotni investovat do firmy v jejích ranných stádiích.
Na všech vzdělávacích úrovních by také mělo být podporováno vzdělávání k podnikání a vazby na práci a zaměstnanost a mělo by být víc praktických seminářů a podnikatelských líhní pro mladé lidi a měli by mít k dispozici více financí.
Mikrofinancování může fungovat jen jako složka takového komplexního přístupu, při kterém situace nových drobných podnikatelů a celé prostředí, v němž se pohybují, poskytují reálné příležitosti úspěšně a se ziskem v podnikání pokračovat.
Paní předsedající, tuto iniciativu velice vítám.
Nezaměstnanost je největším sociálním problémem, kterému nyní čelíme, a cokoli můžeme udělat pro zmírnění jeho dopadů, je důležité pro blahobyt našich společností.
Vzhledem k růstu nezaměstnanosti však návrh na 100 milionů EUR na tříleté období podle mého názoru postrádá ambici.
Stejně tak jsem překvapen tím, že navrhované peníze nejsou nové peníze a že v důsledku toho budeme obírat Petra, abychom zaplatili Pavlovi, jak již bylo řečeno, v době, kdy všechny peníze, které dokážeme najít, by měly být využity v programu Progress na stávající projekty.
Musíme udělat vše, co je v našich silách, abychom se španělským předsednictvím rychle dosáhli dohody a tento program tak mohl být zahájen co nejdříve.
Stejně tak je povinností Rady, aby se vzchopila a vyšla Parlamentu vstříc, pokud jde o naše obavy.
Teď není čas na to, aby se Rada handrkovala o tak nepatrnou částku.
(Řečník souhlasil s položením otázky zvednutím modré karty podle čl. 149 odst.
Pane De Rosso, napadlo Vás někdy, že nezaměstnanost v Irsku má velmi mnoho společného s pokračujícím členstvím Irska v eurozóně, což znamená, že Irsko nemůže devalvovat, nemůže snížit úrokové sazby a nemůže provést žádné kvantitativní zmírnění?
Napadlo Vás někdy, že by možná bylo lepší, kdyby Irsko opustilo euro, než aby vztahovalo žebrající ruku k přispívajícím zemím Evropské unie?
Paní předsedající, nemám vůbec žádný problém s odpovědí na tento obvyklý nesmysl z krajní pravice v tomto parlamentu.
Bez eura by irské hospodářství v tuto chvíli šlo k čertu.
Jak jsem řekl, není čas na to, aby se Rada handrkovala o tak nepatrnou částku vzhledem k rozsahu krize zaměstnanosti, k velikosti celkového rozpočtu a ovšem v souvislosti s podporou, kterou členské státy a ovšem i Evropská ústřední banka poskytly bankovnímu odvětví - bankovnímu odvětví, které shodou okolností nepůjčuje lidem, jimž se snažíme pomoci.
Plně věřím, že bude-li ze strany Rady dobrá vůle, můžeme dosáhnout dohody založené na pragmatickém přístupu naší zpravodajky.
Upřímně doufám, že to udělají rychle.
(PL) Paní předsedající, komisaři, v souvislosti s touto rozpravou by mělo být upozorněno na to, že strategie uplatňovaná Evropskou komisí zcela ignoruje zaměstnanost v námořním hospodářství.
Neexistence integrované námořní politiky byla po mnoho let příčinou systematického úpadku tohoto odvětví v Evropské unii, ale měli bychom si uvědomit, že je to obrovský trh práce.
Navíc oslabené dvětví stavby lodí, které bylo v Evropě účinně likvidováno dumpingovou politikou států Dálného východu, také nezískalo podporu Evropské komise.
Jen v mé zemi, v Polsku, tento postup Evropské komise vedl ke zhroucení odvětví stavby lodí a v bezprostředním důsledku toho ztratilo práci mnoho tisíc lidí, a odhaduje se, že téměř 80 000 osob bylo postiženo nepřímou ztrátou zaměstnání.
Toto odvětví však nezmizí ze světového hospodářství.
Při pokračujícím vývoji z posledních let se přemístí do zemí Dálného východu na úkor trhu práce v Evropě.
To, že chybí strategie návratu lodí pod národní vlajky, je velmi nebezpečné.
V důsledku této politiky Evropa nenávratně ztrácí obrovské příjmy. které místo toho poputují do daňových rájů.
Jiným velmi důležitým prvkem politiky Evropské komise je rybolov, který, což málokoho překvapí, je jediným odvětvím, jež vytváří stimuly pro neprůmyslové oblasti Evropské unie.
Komise se zaměpřitom nedokáže snížit masové dovozy na evropský trh z Dálného východu, jako jsou velmi nebezpečné mačety.
V době krize musí politika Evropské komise vytvořit základ pro rozvoj hospodářství, a ne narychlo hasit dopady chybné strategie.
(PT) Paní předsedající, komisaři, dámy a pánové, blahopřeji zpravodajce k práci, kterou odvedla v této zprávě a před chvílí ve svém vystoupení.
Tento nový nástroj mikrofinancování umožní poskytnout mikroúvěr malým podnikům a lidem, kteří ztratili práci a chtějí rozjet svůj vlastní podnik a zaměstnat sami sebe.
To je velmi důležité v době, kdy, jak se očekává, má hospodářská krize jen v Evropské unii vést k úbytku 3,5 milionu pracovních míst.
S hospodářským poklesem banky přestaly poskytovat půjčky nově vytvořeným podnikům a na vytváření pracovních míst, a přístup k úvěrům je horší v době, kdy by měly být dostupnější.
Tento nový systém mikrofinancování však bude tomuto současnému trendu omezování přístupu k úvěrům čelit tím, že usnadní získání potřebných prostředků na zřizování nových podniků a vytváření nových pracovních míst.
Komise navrhuje převést na tento finanční nástroj 100 milionů EUR z rozpočtu Progressu.
S tímto návrhem nemůžeme souhlasit.
Finanční a hospodářská krize je také krizí sociální.
Stahování prostředků z Progressu, který je zaměřen na nejzranitelnější skupiny, jistě není nejvhodnějším řešením.
Proto jsme pro vytvoření samostatné rozpočtovíé linie pro financování tohoto nástroje, a jsme také pro zvýšení výdajového rámce na 150 milionů EUR.
Souhlasíme také s tím, že i v legislativě musí být jasněji odraženo, že cílovou skupinou jsou všechny zranitelné skupiny, pro které je obtížné začlenění nebo návrat na trh práce a kterým hrozí sociální vyloučení.
Odkaz na specifické skupiny by proto měl být vypuštěn.
Na závěr bych chtěla zdůraznit, že je důležité, aby se lidem, kteří dostávají sociální podporu, dostalo také odpovídajícího školení.
(IT) Paní předsedající, dámy a pánové, na pozadí těžké hospodářské krize, která má velmi závažné dopady v oblasti zaměstnanosti, kdy mnoha pracovníkům hrozí ztráta práce, a zároveň bezpočet mladých lidí se nemůže poprvé začlenit na trh práce, je důležité, aby Evropská unie a členské státy přijaly opatření v oblasti globálních strategií a s cílenými nástroji.
A právě nástroj mikrofinancování je nástrojem zaměřeným na lidi, jehož účelem je poskytnout odpověď všem jedincům, kteří jsou vyloučeni z trhu bankovních úvěrů a mají potíže se začleněním na trh práce, chtějí nastartovat projekt, hospodářskou činnost, což však může přinést individuální příjmy a přispět tak k celkovému růstu.
Zejména chceme-li, aby byl nástroj mikrofinancování účinný a dával trvalé výsledky, musí se členské státy dostatečně připravit, včetně vytváření vazeb na úrovni místní správy, která je v bezprostřednějším kontaktu se situacemi sociální krize, a aktivního působení, díky kterému se tento nový nástroj stane snadno dostupným.
Je důležité zdůraznit, že dlouhodobá efektivita činností financovaných s využitím nástrojů mikroúvěrů a možnost dosažení plné sociální integrace do značné míry závisí na současně probíhajících programech vedení, instruktáže a školení, jež musí mikrofinancování doprovázet.
S ohledem na cíle, jež mají být pomocí nástroje mikrofinancování dosaženy, je zároveň nutné zdůraznit jednu klíčovou činnost, a sice aktivní prosazování rovných příležitostí pro muže a pro ženy, pokud jde o přístup k programům mikrofinancování.
Ve skutečnosti je to žena, která je zvlášť diskriminována a znevýhodněna v přístupu na trh práce a na trh běžných úvěrů.
Z obecného hlediska je potěšitelné, že Evropský parlament je jednotný a v otázce mikroúvěrů se shoduje, zejména vzhledem k stávajícím socioekonomickým podmínkám.
Je na Radě a na členských státech, aby ukázaly, že to myslí vážně a poctivě, a vytvořily prostor pro nápravu finanční situace.
(ET) Paní předsedající, komisaři, dámy a pánové, Komise navrhla vytvořit nový prostředek financování - financování prostřednictvím mikroúvěrů.
Tato iniciativa je dobrá a důležitá, ale to, že se navrhuje, aby byly zdroje k tomu potřebné vzaty z již probíhajícího programu Progress, je nepřijatelné.
Chtěl bych Radě a Komisi připomentout, že lidé nás nezvolili do této sněmovny proto, abychom fungovali jako razítko.
Koncem roku 2006, když jsme zde, v této sněmovně přijali projekt Progress, si členské státy stanovily své cíle a začaly pracovat.
Výsledky tohoto programu byly dobré a není důvod k domněnce, že program proto nebude pokračovat, dokud v roce 2013 neskončí.
Program byl a je zaměřen na všechny skupiny lidí, kteří se ocitli v nevýhodné situaci, a proto jim je z tohoto programu nabízena pomoc.
Hospodářská krize nyní přerůstá v krizi sociální.
Nezaměstnanost s každým měsícem roste a opatření Progressu jsou i nadále nezbytná.
Zároveň však Komise prosazuje své přání snížit financování opatření, která jsou dosud ve stadiu realizace.
Takový přístup není zodpovědný a je nepřijatelný.
Jsem si jist, že v této sněmovně nemůžeme schválit financování mikroúvěrů, dokud nebude jasné, kde na toto opatření vezmeme peníze - dokud nebude jasné, že budou nalezeny prostředky odjinud než z plánů zacílených na pomoc všem těm, kdo trpí.
(LV) Paní předsedající, hospodářství států EU je stále zasaženo důsledky světové hospodářské krize, ale krize má nejtěžší dopad na mladé podnikatele a manažery malých podniků, jejichž podnikatelské záměry v tuto chvíli nejsou poskytovateli půjček podporovány.
K hospodářskému růstu dochází, jsou-li vytvářena nová pracovní místa.
Nová místa jsou vytvářena, mají-li podniky přístup k financím, aby mohly své záměry přetvořit v realitu.
Za současné krizové situace banky bohužel nechtějí podnikům peníze půjčovat, protože se obávají rizika.
Také soukromý kapitál vyschl.
Za těchto okolností jsou to obvykle mikropodniky a mladí podnikatelé, kteří trpí nejvíce.
Mají nápady pro rozvoj, ale nemají finance a je jasné, že nebudou-li se tyto podniky moci rozvíjet, nebudou vytvářena nová pracovní místa; vytvoření nových míst je však nezbytnou podmínkou a východiskem z hospodářské krize.
Jedním řešením tohoto problému je evropský nástroj mikrofinancování, který chce vložit 100 milionů EUR do rozvoje mikropodniků a nových podniků s převedením prostředků ze stávajících finančních zdrojů.
Na rozdíl od velkých stimulačních balíčků, které byly za poslední rok vytvářeny převážně na záchranu finančních systémů jako takových, je tento program přímo zaměřen na podnikatele, a ne na banky.
Znamená to, že tyto peníze budou tím nejbezprostřednějším způsobem pomáhat vytvářet nová pracovní místa a povzbudí reálné hospodářství.
Vyzývám kolegy poslance, aby neváhali přijmout rozhodnutí o vytvoření tohoto programu mikrofinancování.
Země Evropské unie jsou zasaženy krizí nyní; Evropa potřebuje nová pracovní místa nyní; podpora nových podnikatelských iniciativ je potřebná právě teď.
(EL) Paní předsedající, samotná skutečnost, že evropský nástroj mikrofinancování pro zaměstnanost a začleňování získal souhlas a shodu všech politických skupin, dokazuje, jak nezbytný je tento mechanismus.
Je velmi důležité, aby osoba, která ztratila práci nebo jí taková ztráta hrozí a nemůže najít řešení svého problému na běžných bankovních trzích, mohla získat mikropůjčku nebo mikroúvěr.
Aby však myšlenka mikrofinancování fungovala v praxi, musí být správně realizována a její realizace musí začít brzy, což znamená, že ve čtvrtek, až budeme hlasovat o rozpočtu na rok 2010, musíme říci "ano” prvním 25 milionům EUR, které budou z tohoto rozpočtu uvolněny.
To však nestačí.
Je zde ještě dalších 75 milionů EUR, které, myslím si, musí být v rozpočtu nalezeny, protože vezmeme-li tyto peníze z programu Progress, je to zcela prostě totéž, jako bychom brali méně chudým a méně zranitelným jen proto, abychom to pak rozdávali chudším a zranitelnějším.
Pokud by se to mělo stát, znamenalo by to, že mechanismus mikrofinancování byl v zásadě jako koncept opuštěn.
Budeme-li mít na paměti, že Progress zásadně znamená pokrok při prosazování sociální tváře Evropy, a nestane-li se tak a peníze budou vzaty z Progressu, bude to krok opačným směrem.
Právě proto věřím, že Rada by měla postoj Evropského parlamentu schválit.
(BG) Paní předsedající, dámy a pánové, Evropská unie za více než rok přijala množství opatření pro boj proti hospodářské krizi.
Na rozdíl od jiných opatření je nástroj mikrofinancování skutečně zaměřen na pomoc nejzranitelnějším skupinám ve společnosti, pro které je obtížné se začlenit a vrátit na trh práce.
Solidarita, která js jednou ze stěžejních zásad Evropské unie, vyžaduje, aby jim byla věnována zvláštní pozornost.
O tento nástroj je dnes zejména v Bulharsku velký zájem a předpokládám, že v jiných zemích je to stejné.
Vytáhla jsem si už na samém počátku těchto debat informace k této otázce z médií, jejichž mnozí zástupci nyní sledují její vývoj.
Je v zájmu evropských institucí ukázat evropským občanům, že našim bezprostředním úkolem je postarat se o lidi postižené krizí a o nejchudší příslušníky společnosti.
To lidi přesvědčí, že instituce jsou efektivní a jsou jim nablízku.
Existují určité pochybnosti o tom, zda bude tento nástroj schopen dostat se ke všem potenciálním adresátům a sloužit jim.
Nedostatek úvěrů je obrovský a přispěl k růstu nezaměstnanosti.
100 milionů EUR nebude stačit k tomu, aby se pomohlo všem nezaměstnaným, kteří jsou vystaveni hrozbě sociálního vyloučení.
Koneckonců ne každý má schopnosti k tomu, aby rozvíjel podnikání, ne každý mohl úspěšně projít výcvikem.
Důležité je, aby rozhodnutí bylo přijato rychle a aby nástroj mikrofinancování začal fungovat v co nejširším rozsahu, tj. aby lidé s nápady a podnikatelským talentem mohli začít nyní, dokud je krize ještě krutá.
Příští rok byl vyhlášen Evropským rokem boje proti chudobě a sociálnímu vyloučení, tak přijměme správná opatření a neodkládejme začátek procesu oživení.
(DE) Paní předsedající, dámy a pánové, v roce 2010 budou nepochybně patrné slibné známky stabilizace hospodářství a finančních trhů a chtěl bych vám také připomentout, že to bylo umožněno jen koordinací na evropské úrovni.
Vidíme však samozřejmě narůstající počet nezaměstnaných a musíme předpokládat, že v příštím roce ještě dál poroste Proto vítám tento nový nástroj financování pro lidi, kteří chtějí zahájit samostatnou výdělečnou činnost.
Je samozřejmě všeobecně známo, že malé a střední podniky vytvářejí pracovní místa.
O finanční pomoci pro tyto podniky diskutujeme již mnoho let.
Každý rok však zjišťujeme, že prostředky nešly tam, kam původně jít měly.
Minulý týden jsem mohla sledovat ukončení pilotního projektu, ale nakonec nebylo dost času na to, aby takto získané zkušenosti mohly být zařazeny do této zprávy.
Cttěla bych se o nich proto zmínit zde.
Pilotní projekt zahrnoval účastníky, kteří jsou osobami samostatně výdělečně činnými nebo se jimi chtějí stát, a byla jim pro tento účel poskytována podpora po dobu jednoho roku.
Byl tak úspěšný, že bych byla ráda, kdyby to bylo zahrnuto do tohoto projektu, jinými slovy aby tento projekt poskytoval finance nejen lidem, kteří chtějí být samostatně výdělečně činní, ale také těm, kdo tyto lidi podporují.
Je to nezbytné, protože banky jim samozřejmě nedají úvěr, protože v tom vidí určitou míru rizika.
Myslím si, že musíme pomocí tohoto financování toto riziko neutralizovat.
Druhým bodem, který se stále znovu a znovu vynořoval v našich diskusích na toto téma, bylo to, že nesmíme stanovit pro tyto úvěry žádnou minimální výši.
Až dosud bylo možné získat jen úvěr od 5 000 EUR výše.
Někdy lidé tak velkou částku nepotřebují.
V těchto případech postačí i mnohem menší částky, a to bychom v tomto programu měli zohlednit.
(LT) Chtěla bych zdůraznit, že jedním z nejdůležitějších úkolů Evropské unie nyní je snížit masovou nezaměstnanost vyvolanou dlouhou nečinností a sociální krizí.
Je nešťastné, že na trialogu nebylo možné dosáhnout shody o finančním zdroji mikrofinancování.
V tomto sociálně a hospodářsky obtížném období by návrh Komise na přesměrování 100 milionů EUR z rozpočtu Progressu byl neuspokojivým řešením, neboť by nezmenšil sociální izolaci nejzranitelnějších skupin.
Jsem přesvědčen, že nástroj mikrofinancování bude efektivnější a dosáhne svého cíle, bude-li koordinován s ohledem na vnitrostátní, regionální a místní programy a získá-li dostatečné finance.
Je také důležité mít na zřeteli, že evropský sociální blahobyt je přímo spojen se zaměstnaností a příležitostmi najít zaměstnání.
Proto navrhuji, aby Komise vzala v úvahu nejen lidi, kterým hrozí ztráta zaměstnání, ale i ty, pro které je obtížné začlenit se nebo vrátit se na trh práce.
Dokonce ještě před vypuknutím hospodářské recese mnozí vzdělaní a usilovně pracující občané neměli reálnou možnost najít zaměstnání, a proto jich velký počet emigroval mimo Evropskou unii.
Pokud jde o sociálně znevýhodněné lidí, žádám Komisi a Radu, aby si uvědomily, že kromě mladých lidí existují i jiné sociálně znevýhodněné skupiny, například ženy, lidí s postižením a starší lidé, kteří potřebují větší záruky zaměstnanosti.
Není tedy jiné cesty než nalézt pro nástroje mikrofinancování další prostředky.
(Řečník souhlasil s položením otázky zvednutím modré karty podle čl. 149 odst.
(DE) Paní předsedající, vyslechli jsme nyní tři nebo čtyři řečníky ze skupiny Pokrokové aliance socialistů a demokratů v Evropském parlamentu, kteří prohlásili, že nechtějí brát žádné peníze z Progressu.
V pozměňovacích návrzích se však uvádí, že tento nástroj se má jmenovat Progress, a také paní Berèsová řekla, že 60 milionů EUR půjde z Progressu.
To jsou dvě třetiny!
Zajímalo by mne, jaký je skutečně postoj socialistů.
Má být tento nástroj financován z Progressu - ano, nebo ne?
(LT) Chtěla bych odpovědět, že nejlepším řešením by bylo, abychom nalezli dodatečné prostředky,protože program Progress je zásadně zacílen na stejné skupiny a znamenalo by to, že pokud nebudou žádné dodatečné finance, výsledku jistě nebude dosaženo.
Proto si spolu sedněme a najděme řešení, protože nezaměstnanost roste strašně rychle a skutečně to ovlivňuje mnoho lidí, kteří již nyní zápasí.
Paní předsedající, za poslední rok v Evropské unii ztratilo práci tři a půl milionu osob..
100 milionů EUR tuto situaci nezvrátí.
Ve skutečnosti, zvážíte-li, že malé a střední podniky zaměstnávají sto milionů lidí, je to jen jedno euro na zaměstnance.
Nicméně je to začátek a je třeba to uvítat, protože, jak poukázal komisař Špidla, finance jsou to největší, čím disponujeme.
Na dokreslení: Během víkendu jsem si uvědomil situaci, kdy podnik s významnou objednávkou, která se o tři měsíce opozdila, šel do banky - banky, s kterou spolupracoval 15 let - pro překlenovací úvěr.
Byla odmítnuta.
Řediteli podniku řekli, že by mu půjčili, kdyby zatížil svůj vlastní obytný dům hypotékou.
Udělal to, a o týden později dostal dopis, kde mu byl tento překlenovací úvěr zrušen se zdůvodněním, že situace je pro ně příliš riskantní.
Výsledek byl takový, že podnik zbankrotoval a propuštěno bylo dalších 10 osob.
Tím se dostávám k tomu, o čem se zmínila má kolegyně paní Harkinová, a sice, že tyto peníze by měly jít pokud možno nekomerčním bankám jako jsou úvěrová sdružení, která alespoň v mé zemi jsou v každém městě a odvádějí úžasnou práci, zatímco všechny neoficiální zprávy jakoby nasvědčují tomu, že komerční banky, dokonce s financemi, které dostávají od Evropské investiční banky, tyto nepouštějí dále, ale raději je drží, aby vylepšily svou vlastní finanční situaci.
Z těchto dvou důvodů si myslím, že bychom měli být velice opatrní ani ne ohledně toho, odkud peníze přicházejí, ale kam jdou.
Dostanou-li se ke správným lidem, byl by to snad po dlouhé době ten nejlepší způsob vydávání peněz zde na evropské úrovni.
Nakonec bych chtěl reagovat na spíše zlomyslné poznámky pana Earla, když hovořil o natažené žebrající ruce.
Tohle nemá nic společného s žebráním.
Je to o pomoci druhým, aby se sami zaměstnali a zůstali v zaměstnání.
Jsme velmi hrdi a rádi, že jsme přistoupili k euru, a při něm zůstaneme.
(FR) Paní předsedající, klauzule v Lisabonské smlouvě týkající se sociálních politik vyžaduje, aby Evropská unie zohledňovala zaměstnanost, sociální ochranu a boj proti sociálnímu vyloučení.
Hospodářská a finanční krize, která se přehnala přes Evropu, vedla k velmi vážné lidské a sociální krizi, a to bude mít důsledky, jež v tuto chvíli nelze docenit.
Až dosud bylo hlavní úsilí zaměřeno na stabilizaci bank a zabránění úpadkům.
Kromě opatření k předcházení nezaměstnanosti musíme vytvořit mechanismus, který dá nový podnět hospodářskému růstu Evropské unie.
Mechanismus používaný Komisí má vytvořit infrastrukturu, což na druhé straně umožní občanům pracovat.
V praktické rovině je možné přejít od dočasné strategie k dlouhodobé strategii.
Tento mechanismus musí být zaveden rychle, v lednu 2010.
Naši dnešní rozpravu a naše rozhodnutí sleduje mnoho lidí, kteří trpí nerovností, a mnoho mladých lidí, kteří se chtějí začlenit do světa práce a kterým bychom právě měli podal pomocnou ruku.
Zmínila bych se znovu o již předloženému návrhu na vytvoření samostatné rozpočtové položky pro tento mechanismus ve výši 50 milionů EUR.
To umožní přibližně 6 000 evropským podnikatelům zahájit své vlastní podnikání, rozvíjet ho a vytvářet tak nová pracovní místa.
Navíc, a to je ze všeho nejdůležitější, je nezbytné zlepšit dostupnost finančních prostředků a především pokytovat občanům o všech těch projektech, do kterých se mohou zapojit, lepší informace.
(PL) Paní předsedající, statisíce Evropanů pocítily důsledky hospodářské krize způsobem, který je zasáhl na nejcitlivějším místě, neboť ztratili zaměstnání.
Nezaměstnanost stoupla v každé zemi Evropské unie, a to je typický rys této krize, který nejvíce znepokojuje naše občany.
Hlavní pomoc jde finančním institucím.
Bohužel pomoc se nedostává až k lidem momentálně ohroženým ztrátou zaměstnání, a jsou to oni, kdo budou pociťovat dopady současné krize nejdéle.
Proto mne také potěšilo zřízení evropského nástroje mikrofinancování pro zaměstnanost a začleňování.
Za zmínku zejména stojí spojení tohoto nástroje s celkovým cílem podporovat podnikání.
Finanční prostředky poskytnuté prostřednictvím totoho nástroje budou podporovat vznik nových podniků.
To je dobrá zpráva pro naše hospodářství, protože jsou to malé a střední podniky, jež tvoří jeho základ, a jsou to malé a střední podniky, které vytvářejí pracovní místa.
Tento nástroj dokonale zapadá do konceptu podpory podnikání v chartě pro malé podniky.
Je důležité, aby se podnikům dostávalo pomoci také v pozdější fázi, nejen ve fázi zakládání, protože finanční prostředky z tohoto nástroje přinesou prospěch lidem, kteří je budou využívat, a hospodářstvím jen tehdy, jestliže nově založené podniky dokážou na trhu přežít.
Doufám také, že podnikání, zejména pokud jde o malé a střední podniky, nebude předmětem našich debat jen v období krize.
Měli bychom uplatňovat komplexní přístup k podnikání, protože tyto podniky poskytují pracovní místa pro naše občany nejen v době krize.
(IT) Paní předsedající, dámy a pánové, bylo by velmi důležité, aby v roce 2010, v Evropském roce boje proti chudobě a sociálnímu vyloučení, byl uveden do života nový finanční nástroj Společenství věnovaný mikrofinancování a zaměřený na ty, kdo jsou znevýhodněni v přístupu k bankovnímu systému, ale kdo mají v plánu mikropodnikání.
Jak víme, mikroúvěry se osvědčily jako mimořádný nástroj při vytváření příležitostí pro samostatné výdělečnou činnost a pro šíření sociálních hodnot v rozvojových zemích, zejména pokud jde o ženy.
Staly se novou strategií Organizace spojených národů a Světové banky, ale byly také s úspěchem vyzkoušeny v mnoha zemích, v mnoha evropských členských státech včetně Itálie, zejména u přistěhovalců, žen a mladých lidi.
Přijetím této zprávy Parlament uprostřed vážné hospodářské a finanční krize poskytuje nejen strategickou příležitost k sociálnímu začleňování,.ale vysílá i pozitivní výzvu bankovnímu systému, neboť rozvíjí nový přístup a nové síly ve spolupráci s neziskovými organizacemi a s místními a vnitrostátními institucemi.
Vítám přijetí mnoha pozměňovacích návrhů, které nebudu znovu rozebírat, ale chtěla bych říci, že dnes nežádáme jen o prostředky na mikrofinancování, ale žádáme také, aby mikroúvěry ...
(Předsedající řečníka přerušila)
(DE) Paní předsedající, komisaři, dámy a pánové, Komise minulý měsíc předložila svou novou strategii EU do roku 2020 jako pokračování lisabonských cílů a vyzvala mimo jiné k sociálnější Evropě.
Snažíme-li se pro občany Evropy zajistit trvalou zaměstnanost, pak zvláště nyní, za této obtížné hospodářské situace musíme zajistit, aby lidé mohli sami uskutečnovat své vlastní dobré nápady a vytvářet si tak svůj vlastní příjem.
Záměrem nástroje mikrofinancování pro zaměstnanost v EU je poskytnout příležitost k novému startu a usnadnit podnikání.
Cesta k samostatné výdělečné činnosti často probíhá ve fázích.
S malými vstupními investicemi lze pracovat snadněji, než hromadit velké hory dluhů.
Zvládnutelnější riziko při zahájení samostatné výdělečné činnosti je něco, co hledají zejména ženy, a často žádají o kapitál na rozjezd, který umožní start podniku a poté, vyvíjí-li se podnik dobře, jeho rozšíření.
Ženy chtějí růst spolu se svými podniky.
Občanům proto musí být nabídnuty úvěrové částky, které budou co nejmenší.
Tím myslím částky značně nižší než 25 000 EUR, což je částka běžně poskytovaná jako mikroúvěr.
Zejména v době hospodářské krize musí být obyvatelstvu celkově poskytnuta nezbytná likvidita.
Umožní-li to udržet často vysoké úrokové sazby a správní poplatky za mikroúvěry na nízké úrovni, umožní nám to dát hospodářství nový impulz.
Myšlenku zosobněnou v návrhu Komise vítám.
Výbory Evropského parlamentu se rozcházejí v otázce financování.
Zpochybnění právních aspektů evropské politiky v této oblasti je přípustné.
Odpovědnost nesou především členské státy.
Osobně si však myslím, že peníze z programu Společenství pro zaměstnanost a sociální solidaritu (Progress), zejména tak, jak je to zde navrhováno, umožní lidem zahájit samostatnou výdělečnou činnost.
(IT) Paní předsedající, dámy a pánové, dnes večer vedeme rozpravu o otázkách, které jsou z hlediska sociálního pro naši dnešní společnost stěžejní - předtím jsme diskutovali o uvolnění prostředků z fondu pro přizpůsobení se globalizaci a v nejbližších dnech to doufejme bude o Progressu - a tento evropský fond pro mikrofinancování je ideálním a důležitým nástrojem.
Domnívám se, že nemá smysl opakovat, že to řeší nebo pokouší se řešit problémy nejpotřebnějších občanů, zvyšuje to jejich důvěru a naději v podnikání a v budoucnost, takže si myslím, že zde nepřemýšlíme o škodách způsobených těmito krizovými údery a mnoho se zde hovoří o strategii pro překonání krize, o tom, jak se dostat z této krize.
Dostaneme se z ní jen tehdy, vyřešíme-li problém zaměstnanosti, který je naší tragédií, takže bychom se měli snažit zajistit, aby věci postupovaly co nejrychleji, a zajistit, ža budou poskytnuty pevné záruky ohledně zdrojů financování tohoto nástroje, neboť bychom měli uvolnit mnohem větší prostředky, než o kterých se dnes večer hovořilo, a jistě bychom neměli převádět peníze z jednoho nástroje do druhého, neboť všechny tři tyto peníze potřebují.
Jsem toho názoru, že oněch 100 milionů EUR rozhodně nesmí být vzato z Progressu, neboť sleduje tytéž cíle, ale mělo by se jednat o zcela samostatnou a rozdílnou rozpočtovou linii a musí být zaručeno uvolnění mnohem větších prostředků.
(FR) Paní předsedající, komisaři, dámy a pánové, především bych chtěl poděkovat zpravodajce za odvedenou práci a našim kolegům poslancům za jejich usilovnou práci při vytváření tohoto nového nástroje mikrofinancování.
Tento evropský nástroj umožní poskytnout mikroúvěry malým podnikům a lidem, kteří ztratili práci a chtějí si založit svůj vlastní malý podnik.
V této době finanční krize byli nejhůře postiženi nejzranitelnější lidé, zejména nezaměstnaní a mládež.
Fakticky byl letos v Evropské unii zaznamenán úbytek 3,5 milionu pracovních míst.
Přijetí tohoto nového nástroje usnadní těmto lidem přístup ke kapitálu, který je potřebný pro založení nebo rozvoj podniku a přetvoření podnikatelských snů do praxe.
Neměli bychom zapomínat, že více než třetinu mikropodniků vytvářejí nezaměstnaní lidé.
V mém regionu mne často oslovují občané, kteří chtějí získat pomoc pro založení vlastního podniku.
Jsem předsvědčen, že tato nová iniciativa přinese ovoce v podobě zachování pracovních míst a vytvoří i nové pracovní příležitosti.
Návrh usnadní investice malých částek a poskytne mikropodnikům příležitost k růstu.
Paní předsedající, chtěl bych uvítat skutečnou přidanou hodnotu mikroúvěrů, jež budou doprovázet nová podpůrná opatření jako školení a instruktáže, což umožní těm nejmladším a také nezaměstnaným získat záruky a pomoc při jejich investičních plánech.
Doufám, že tento nový nástroj na podporu zaměstnanosti bude přijat co nejdříve a že bude dosažena dohoda mezi Parlamentem a Radou, jež umožní, aby se tento nástroj, který je pro naše spoluobčany důležitý, a zvlášť v tomto krizovém období, stal stálým nástrojem.
Dámy a pánové, nezapomínejme, že jsou to malé a střední podniky, které vytvářejí pracovní místa.
(IT) Paní předsedající, dámy a pánové, nástroj mikrofinancování pro zaměstnanost je součástí souboru iniciativ, jež byly přijaty na evropské úrovni, dává nezaměstnaným příležitost k novému startu a umožňuje podnikání některých z nejvíce znevýhodněných skupin Evropy, samozřejmě včetně mládeže.
Tento nový prostředek by v současném období snížené nabídky úvěrů měl rozšířit rozsah cílené finanční podpory pro nové podnikatele.
Samostatní podnikatelé a zakladatelé mikropodniků budou kromě podpory úrokových sazeb z Evropského sociálního fondu také podporováni prostřednictvím instruktáží, školení, koučování a budování kapacit.
Vzhledem k současné snížené úrovni bankovních půjček a k obtížnému získávání úvěrů je jasné, že chtějí-li nejslabší části naší společnosti, nezaměstnané a znevýhodněné skupiny, něco podniknout, vyvinout podnikatelskou aktivitu, to vše musí být důrazně podpořeno, protože je to jeden z prostředků, které nám mohou pomoci v boji proti přirozenému závěru finanční krize, totiž proti nekonečné krizi zaměstnanosti.
Ačkoli již vidíme známky hospodářského oživení, jsou tyto známky, pokud jde o zaměstnanost, dosud ještě negativní.
Je však nezbytné, aby přesun prostředků z programu Progress zůstal beze změn, v tom smyslu, že nemůžeme vyslat signál k odlivu prostředků z programu Progress.
Tyto prostředky musí být nalezeny z jiných zdrojů a především musí být spojeny s jinými evropskými iniciativami, abychom učinili silný dojem a vyvinuli rozhodné úsilí ve prospěch nezaměstnaných v Evropě.
(FR) Paní předsedající, komisaři, dámy a pánové, chtěla bych obrátit vaši pozornost na zásadní význam mikroúvěrů pro zaměstnanost v těchto krizových časech.
Mikroúvěry umožňují nezaměstnaným začít znovu díky nástrojům sdílení rizik a finančním nástrojům, jež umožní podnikat.
Vzhledem k finanční krizi a k výraznému poklesu objemu poskytovaných půjček podporuji návrh Evropské komise na vytvoření nástroje mikrofinancování zaměřeného na nejzranitelnější skupiny, a zejména na ženy, mládež a nezaměstnané.
Chtěla bych vyjádřit podporu svým kolegům ze skupiny Evropské lidové strany, kteří spolu s ostatními skupinami - socialisty, liberály a konzervativci - předložili kompromisní pozměňovací návrhy, jež umožní uvést tento nástroj mikrofinancování do života co nejdříve, počínaje rokem 2010.
Vyzývám také Radu ministrů, aby za současné krizové situace převzala odpovědnost za nalezení urychleného řešení v boji proti nezaměstnanosti a poskytla trvalé řešení pro financování těchto mikroúvěrů.
(PL) Paní předsedající, program Progress je důležitou iniciativou, jejímž cílem je pomoci členským státům v efektivním plnění cílů v oblasti zaměstnanosti a sociálních věcí.
Minulý týden jsem měl setkání s členy výboru programu Progress, které se týkalo realizace tohoto programu.
Mé závěry jsou tyto: Zaprvé reklamní kampaň, která by měla informovat případné příjemce tohoto programu o rozsahu jeho působnosti, není vedena dostatečně viditelně.
Zadruhé většina informací o veřejných zakázkách a soutěžích je k dispozici jen ve třech jazycích: v angličtině, němčině a francouzštině.
To vytváří funkcionální překážku pro lidi, kteří neovládají žádný z těchto jazyků.
Myslím si, že to vyžaduje revizi zásad promoční kampaně.
Měli bychom co nejrychleji zlepšit informovanost o programu Progress a šířit znalosti o něm po celé Unii.
(RO) Nástroj mikrofinancování pro zaměstnanost a začleňování podporuje a musí podporovat uplatňování jednoduchých postupů, by ho postižení mohli efektivně využívat.
Domnívám se však, že nástroj mikrofinancování by se měl více zaměřit na lidi, kteří ztratili práci a jsou znevýhodněni v přístupu na tradiční úvěrový trh a kteří si chtějí založit nebo dál rozvíjet svůj vlastní mikropodnik, a to i formou samostatné výdělečné činnosti.
Myslím si, že zvláštní pozornost se musí zaměřit na mladé lidi, kteří podle posledních evropských statistik bohužel musí čelit stále delším obdobím nezaměstnanosti nebo jsou najímáni na dočasnou práci.
Výroční zpráva o využití přiděleného rozpočtu kromě toho umožní v blízké budoucnosti provést seriózní analýzu a, bude-li to nezbytné, zajistí jeho doplnění.
Budeme-li převádět peníze z jednoho programu do druhého, hrozí podkopání obou.
(DE) Paní předsedající, dnes jsme vedli diskusi o Evropském fondu pro přizpůsobení se globalizaci, a nyní hovoříme o mikroúvěrech.
Oba nástroje jsou zcela nezbytné pro boj proti důsledkům finanční a hospodářské krize v EU a pro povzbuzení evropského trhu práce.
Potřebujeme oba nástroje, protože ne každému je souzeno být podnikatelem.
Cílem naší politiky v oblasti zaměstnanosti by nemělo být ani to, abychom z bývalých zaměstnanců a osob se závislou činností vytvářeli samostatně výdělečné podnikatele čistě kvůli podnikání.
Pro takové lidi by bylo vhodnější označení "domnělé osoby samostatně výdělečně činné”.
Členské státy i v této souviskosti musí přijmout vhodná preventivní opatření.
Pro všechny ty, kdo se výzvy samostatné výdělečné činnosti chtějí chopit, však musí být zpřístupněny prostředky, které jim umožní zahájit nebo rozšířit jejich podnikání.
Zároveň však musí být zajištěno - a to je povinností Evropského parlamentu a členských států - pokračující fungování běžného sociálního pojištění.
Potřebujeme nové peníze na nové myšlenky.
(LT) Mám za to, že dnes jsou poslanci Parlamentu naprosto jednotni v názoru, že tento prostředek na podporu mikrofinancování je dnes zcela nezbytný.
Životní a pracovní podmínky se zásadně změnily a metla nezaměstnanosti, která postihla téměř všechny státy, nás nutí prosazovat určité návrhy, aby byly doplněny určité podpůrné nástroje.
Většina finanční podpory byla až dosud přidělována velkým společnostem a organizacím a často bylo zdůrazňováno, že obyčejní občané Evropské unie až dosud neměli žádnou nebo měli jen malou naději získat finanční podporu.
Věřím, že budoucí řešení Komise, jež bude usilovat o dohodu s Evropským parlamentem, je absolutně nezbytné.
100 milionů je jen pouhý začátek.
Je to první pokus, ale jsem přesvědčen, že tento pokus může být úspěšný.
člen Komise. - (CS) Dámy a pánové, diskuze jasně ukázala podporu Parlamentu nástroji mikrofinancování a myslím si, že pokud jde o podstatu věci, nejsou žádné zásadní spory a stejně tak si myslím, že pokud jde o podstatu věci, je i značná blízkost s pozicí Rady.
To, co zůstává otevřené, je otázka financování.
Ovšem i otázka financování je součástí procesu spolurozhodování, tzn. bude velmi nutné a potřebné hledat kompromis, a jsem velmi rád, že debata signalizovala velkou vůli neprodleně znovu zahájit jednání s Radou.
Stejně tak debata naznačila některé dílčí možnosti kompromisu.
Komise byla v debatě často kritizována, resp. často byla zmiňována otázka programu PROGRESS a jeho užití v rámci tohoto nového nástroje.
Musím konstatovat, že Komise nebyla postavena před jednoduchou otázku, protože se musela pohybovat v rámci dosavadního rozpočtu, čili v rámci interinstitucionální dohody.
Mohla využít jenom těch peněz, které jsou k dispozici.
Při hodnocení našeho rozhodnutí o použití prostředků programu PROGRESS jsme velmi pečlivě zvážili důsledky a došli jsme k názoru, že jakkoliv to není ideální řešení, je to pravděpodobně jedno z možných řešení.
V debatě bylo často opakováno, že se jedná o tzv. Taschentricks, tedy o převádění peněz z edné kapsy do druhé.
Není tomu tak, protože všechny rozbory jasně ukazují, že prostředky použité v rámci principu mikrokreditů jsou vystaveny multiplikačnímu efektu, který je odhadován na pětinásobek.
Čili v jiném programu by tyto zdroje dosáhly indexu 1, v programu mikrokreditů mohou teoreticky dosáhnout až indexu 5.
Z tohoto hlediska se nejedná o pouhé převedení z jedné kapsy do druhé, nýbrž se jedná o nové užití prostředků.
Znovu říkám, nebylo to žádné snadné rozhodnutí a nemyslím si ani, že to je jediné rozhodnutí a v debatě při hledání kompromisu se určitě najde, alespoň doufám, dobrá základna.
Myšlenka mikrokreditů je založena na jasném konstatování, že současný finanční systém neposkytuje dostatek zdrojů právě pro malé a velmi malé podnikání, tzn. že tento systém nevyužívá lidského kapitálu, který je přítomen v lidech, kteří se nacházejí v tzv. zranitelných skupinách.
To považuji za velké mrhání příležitostí, a proto jsem velmi rád, že Komise navrhla tento nástroj a jsem také velmi rád, že Parlament ho hodnotí takto pozitivním způsobem.
Jak už jsem se zmínil, myšlenkou je využít lidského kapitálu, který je v lidech, kteří by tímto podnikatelským způsobem svůj kapitál normálně využít nemohli.
Ale co je velmi podstatné, je využít také času.
Myslím si, že vést přehnaně dlouhou debatu by bylo proti samotnému smyslu tohoto nástroje, který je zvlášť potřebný v době krize.
Myslím si rovněž, že bude potřebný i v době mimo krizi a že se stane trvalou součástí evropské politiky na trhu práce a evropské ekonomické politiky.
Děkuji vám za podpůrné poznámky a komentáře.
Dovolte mi sdílet názor těch, kdo vyjádřili své zklamání nad nedostatečnou ochotou Komise ke kompromisu.
Musím také říci komisaři, že přesuneme-li zdroje, které patří výlučně programu Progress, vyšleme tím zprávu, že když se jedná o prostředky určené na sociální začleňování, můžeme zajistit podporu pro nejvíce zranitelné jedině tehdy, vezmeme-li prostředky odtud, kde slouží stejnému účelu.
Nedokážeme najít žádné jiné prostředky.
Myslím si, že je to nepřijatelné.
Postup spolurozhodování také znamená, že každý, každá ze stran, musí přijmout opatření.
Parlament předložil několik doporučeními a návrhů k této záležitosti, zatímco z Rady a z Komise žádný takový návrh, který by pomohl dosáhnout dohody, neeexistuje.
Musím říci paní Schroederové, že tím, že zde bráníme program Progress, dáváme najevo své přesvědčení - které je společným přesvědčením, že jsme stále ještě ochotni jít v tom na kompromis -, že tento program musí být co nejdříve uskutečněn.
Poskytnutá pomoc bude účinná jen tehdy, jestliže tento nástroj bude moci být zahájen počátkem roku 2010.
Bude-li Parlament o této záležitosti skutečně hlasovat tento týden, pak učiní ze své strany vše, co je v jeho silách, aby zajistil, že tento program bude zahájen počátkem roku 2010.
Když Parlament většinou hlasů odsouhlasí 25 milionů EUR ze svých vlastních prostředků na příští rok, a odhlasuje-li Parlament celou částku, bude to stačit k tomu, aby Komise podepsala dohody, jež mohou spuštění programu usnadnit.
Domnívám se, že se v tom odráží konstruktivní přístup Parlamentu.
V každém případě soudím, že tento program je mimořádně důležitý z hlediska sociálního začleňování.
Chtěla bych také požádat ty z mých kolegů poslanců, kteří to podpořili, abychom se dohodli, že nevezmeme všechny prostředky z programu Progress a že budou lobbovat za prostředky také u svých vlastních vlád s ohledem na to, že vlády těchto zemí jsou členy Komise.
Rozprava skončila.
Hlasování se uskuteční zítra.
Písemná prohlášení (článek 149)
Hospodářská krize přešla v akutně pociťovanou sociální krizi, pro kterou jsme dosud nenašli řešení.
Bohužel jeden z ukazatelů, který by mohl pomoci nastartovat oživení, míra půjček, dosáhla rekordně nízké úrovně v eurozóně od roku 1991 a zaznamenává v členských státech bezprecedentní pokles, což je i případ Rumunska.
To je jeden z prvků, které vyvolávají pochybnosti ohledně vyhlídek na překonání recese.
V souvislosti s tím oceňuji vítaný návrh Evropské komise na vytvoření nástroje mikrofinancování.
Abychom však zajistili, že opatření sociálního začleňování budou účinná, musí být tento nástroj zanesen v samostatné rozpočtové linii.
Převedení prostředků z programu Progress by se dotklo jeho zvláštní směrnice pro opatření Společenství a vyslalo by poplašný signál ohledně sociální otevřenosti evropské exekutivy, která bohužel až dosud byla, pokud jde o projevy dostatečné sociální účasti, krajně odmítavá.
Krize postihuje všechny kategorie zranitelných osob, ale nemůžeme ignorovat vyhrocenost nezaměstnanosti mladých.
To, že každý pátý člověk v Evropě je bez práce, může mít řadu dopadů na hospodářské a sociální úrovni a také z demografického hlediska a z hlediska kriminality.
Proto si myslím, že bychom se měli více zaměřit na posilování šancí mladých lidí na začlenění na trhu práce.
Od podzimu loňského roku ztratilo práci více než 5 milionů evropských občanů, takže celkový počet nezaměstnaných v Evropě dosáhl 22,5 milionu.
V souvislosti s tím nesmíme ignorovat závažnou úroveň nezaměstnanosti mladých lidí.
Je hluboce znepokojivé, že každý pátý člověk v Evropě je bez práce, což má dopady na hospodářské a sociální úrovni a také z demografického hlediska a z hlediska kriminality.
V některých zemích je podíl mladých lidí bez práce ještě vyšší, a to i v porovnání s vnitrostátní mírou nezaměstnanosti.
Například nezaměstnaný je každý třetí Lotyš, zatímco ve Španělsku je tímto problémem postiženo 43 % občanů ve věku do 25 let.
Myslím si, že musí být věnována větší pozornost mladých lidem.
V této souvislosti iniciativa navržená Evropskou komisí, která se týká programů mikrofinancování, pro které bude vytvořena samostatná rozpočtová linie, pomůže povzbudit a motivovat mladé lidi k tomu, aby se začlenili na trhu práce a snížili tak míru nezaměstnanosti, která v této skupině vzrostla.
Úsilí nyní vyvíjené na úrovni EU a na vnitrostátní úrovni se musí zvýšit, abychom nabídku mikroúvěrů rozšířili.
Evropský nástroj mikrofinancování musí poskytnout užitečnou pomoc nezaměstnaným a zranitelným lidem, kteří by chtěli založit nebo provozovat mikropodniky.
Soudím, že evropský nástroj mikrofinancování musí mít oddělenou úvěrovou linii, neboť adresáti tohoto plánu jsou jiní než adresáti programu Progress.
Peníze z programu Progress za žádných okolností nesmí být v této krizové době snižovány, neboť jsou určeny pro ty nejzranitelnější skupiny.
Soudím také, že evropský nástroj mikrofinancování by měl mít dostatečně velký rozpočet, aby mohl skutečně efektivně plnit své cíle v oblasti zaměstnanosti a sociálního začleňování.
Členské státy a celá EU v době světové hospodářské krize musí program Progress i nadále účinně realizovat.
Písemná prohlášení uložená v rejstříku (článek 123 jednacího řádu): viz zápis
Předložení dokumentů: viz zápis
15.
Jmenování člena Účetního dvora - pan Eoin O'Shea (IE) (
3.
Dopady celosvětové finanční a hospodářské krize na rozvojové země a rozvojovou spolupráci (
- Před hlasováním:
Pane předsedo, chtěl bych poděkovat všem, kteří se podíleli na přípravě této zprávy.
Chtěl bych jen upozornit, že k odstavci 31 je předložen ústní pozměňovací návrh.
Jak bylo dohodnuto, nyní přečtu druhou část anglického znění.
zpravodaj. - "Považujeme tedy za vhodné prozkoumat východiska dohody s věřitelskými zeměmi a ustavit dočasné moratorium nebo zrušení dluhu pro nejchudší země, aby mohly provádět kompenzační politiku, která zmírní vážné dopady krize; navrhujeme vyvinout úsilí, které povede k usnadnění dohod o transparentní arbitráži dluhů".
V každém případě, pane Guerrero, pokud jsme nebyli špatně informováni, tento ústní pozměňovací návrh se týká odstavce 34 a nikoliv odstavce 31.
(Pan Guerrero potvrdil, že se návrh skutečně týká druhé části článku 34.)
Nyní je vše jasné.
(Proběhlo hlasování)
(Parlament ústní návrh přijal)
Před hlasováním o odstavci 22:
(FR) Pane předsedo, předkládáme k Vaší pozornosti ústní pozměňovací návrh k odstavci 22.
Chtěl bych upozornit, že odstavec 22 se týká globálního řízení a zejména složení skupiny G20, která kupodivu nezahrnuje žádné zástupce z nejméně rozvinutých zemí.
Cílem ústního pozměňovacího návrhu je tento rozpor napravit a text, který předkládám Evropskému parlamentu, tuto potřebu naplňuje.
(FR) Pane předsedo, před okamžikem jste žádal o potlesk pro tuniskou delegaci.
Mohl bych požádat tuniskou delegaci, aby intervenovala za propuštění pana Taoufika Ben Brika, které požaduje celý Parlament?
(DE) Pane předsedo, chtěl bych poukázat na jednací řád.
Velmi mě potěšil způsob, jímž proběhlo hlasování.
Jednalo se ovšem v podstatě o zprávu z naší iniciativy a v tomto případě byl schválen jiný postup.
Nyní nám bylo dovoleno individuální hlasování o zprávě předložené z naší iniciativy.
Tuto otázku je třeba vyřešit, nebo bude v budoucnosti o všech zprávách z naší iniciativy hlasováno individuálně.
Mohl byste třeba požádat Výbor pro ústavní záležitosti, aby tuto otázku objasnil?
Jinak výklad služeb Parlamentu zmaří celý záměr reformy.
Pane Swobodo, je to možné učinit.
Je možné požádat o rozdělení hlasů v souladu s postupem, které skupiny samy požadují.
V každém případě všechno je možné revidovat, ale v budoucnosti, v tomto okamžiku platí daný stav.
1.
Správní spolupráce a boj proti daňovým únikům v oblasti daně z přidané hodnoty (přepracované znění) (
37.
Přenesení zákonodárné pravomoci (
8.
Bílá kniha Komise nazvaná "Přizpůsobení se změně klimatu: směřování k evropskému akčnímu rámci" (
Pane předsedající, dámy a pánové, změna klimatu je skutečná hrozba, které musíme být připraveni čelit, navzdory tomu, že bude mít na naše země odlišné dopady.
Zhoršení ekosystémů způsobí těžkou ránu zdraví našich ekonomik a evropských občanů.
V minulosti jsme již volali po diplomacii a justici v oblasti klimatu: nyní je musíme vybudovat a být přitom jednotní.
Jsem přesvědčen, že Evropská unie si musí udržet vůdčí postavení v boji proti změně klimatu a že jakékoli prodlení v provádění těchto opatření neúměrně zvýší environmentální, sociální a ekonomické náklady.
Musíme předně uznat klíčovou úlohu místních a regionálních úřadů a potřebu s nimi spolupracovat na koordinaci environmentální a hospodářské inovace usnadněné technologickým pokrokem.
Přijetím bílé knihy vyzýváme Komisi a členské státy, aby podporovaly partnerství mezi veřejným a soukromým sektorem a tím pomohly financovat všechny iniciativy spojené s politikami pro přizpůsobení.
O každý čtvereční metr našeho území musíme pečovat, abychom zachovali půdu a udrželi vodu, čímž předejdeme erozi a doplníme spodní vody, i pomocí zpětného vtlačování povrchových vod.
Chceme-li toto přizpůsobení umožnit, bude nutné zaujmout systematický přístup, který zahrnuje obnovitelné energie.
Rád bych vřele poděkoval všem kolegům, kteří přispěli k úspěchu této zprávy.
(Potlesk)
Složení delegace v Parlamentním výboru Cariforum-ES (lhůta pro předložení pozměňovacích návrhů): viz zápis
Členství ve výborech a delegacích: viz zápis
Ukončení zasedání
Provedení reformy a vývoj v Moldavské republice (rozprava)
Prvním bodem je prohlášení Komise o provedení reformy a vývoji v Moldavské republice.
člen Komise. - Pane předsedající, domnívám se, že je nesporné, že jsme ve vztazích mezi Evropskou unií a Moldavskem v rekordním čase dosáhli velkého pokroku, na domácí scéně se však Moldavsko potýká s řadou problémů.
Dne 5. září proběhlo referendum, které mělo vyřešit patovou politickou situaci tím, že by změnilo pravidla volby prezidenta.
Litujeme, že se to nepodařilo.
Nicméně skutečnost, že toto referendum podle vyjádření mezinárodních pozorovatelů proběhlo v souladu s demokratickými normami, je povzbudivá.
Nyní mají pro upevnění demokracie v zemi zásadní význam volby, které by se měly konat 28. listopadu a které je třeba považovat za zkoušku udržitelnosti reformního procesu.
Budeme na to i nadále důsledně upozorňovat všechny zúčastněné strany.
Všechny politické strany budou muset spolupracovat jak při volbě prezidenta, tak při výběru takové vlády, která bude schopna provést důležité reformy.
Souběžně s tím budeme i nadále vytrvale podporovat strukturální reformy, které moldavská vláda provádí.
Dovolte mi, abych vyzdvihl několik zásadních aspektů.
Evropská unie je pro Moldavsko největším dárcem.
V březnu se nám však o nutnosti podpory moldavských reforem podařilo přesvědčit přes čtyřicet dalších dárců.
Pomoc přislíbená na období 2010-2013, včetně našeho příspěvku ve výši 550 milionů EUR, činí celých 1,9 miliardy EUR.
V uplynulých měsících jsme včas zareagovali na řadu konkrétních potřeb moldavské vlády, poskytli jsme jejím ministrům doporučení na vysoké politické úrovni, podpořili jsme úsilí o demokratizaci v oblastech, do nichž se promítají zásady právního státu, pomohli jsme zorganizovat volební konzultace, poskytli jsme krizovou pomoc po záplavách z minulého léta a rozšířili jsme možnosti vývozu moldavského vína.
Spolu s moldavskou vládou jsme prostřednictvím drobných, zejména sociálních projektů aktivně spolupracovali s obyvateli Podněstří.
Příští rok začneme provádět komplexní program pro budování institucí v rámci Východního partnerství.
Tento program Moldavsku pomůže s přípravou a prováděním dohody o přidružení, o které v současné době jednáme.
Na posledním setkání, které proběhlo 13. a 14. října v Kišiněvě, se opět potvrdil rychlý pokrok tohoto jednání.
Jednou z forem naší podpory byly přímé převody prostředků do moldavského rozpočtu.
Od posledního čtvrtletí roku 2009 bylo převedeno 37 milionů EUR a dalších 15 milionů EUR bude brzy následovat.
Z této částky bylo 8,5 milionu EUR určeno přímo na podporu nejchudších vrstev obyvatel.
Vzhledem k tomu, že pan předseda Buzek již podepsal příslušné legislativní rozhodnutí, očekáváme, že brzy převedeme 40 milionů EUR z první tranše makrofinanční pomoci.
Ve stejném duchu bude rovněž pokračovat provádění rozsáhlého programu politických setkání a odborných výměn.
Za pár dní se v Lucemburku setkám s předsedou vlády Filatem.
V listopadu posoudí podvýbor pro obchod EU-Moldavsko, jak Moldavsko reagovalo na klíčová doporučení Komise pro přípravu jednání o prohloubené a komplexní zóně volného obchodu.
Kromě toho vedeme s Moldavskem cílený dialog o lidských právech, dialog o energetice a sjednáváme dohodu o leteckých službách.
Aktivně pokračuje dialog o vízové povinnosti, který byl zahájen v červnu.
Příští pondělí by se k tomuto tématu měla na základě výsledků misí, které v září provedli nezávislí odborníci, vyjádřit Rada pro zahraniční věci.
Smyslem této rozpravy je projednání reforem prováděných Moldavskou republikou za poslední rok a jejího pokroku na cestě k evropské integraci.
Tato země byla na pořadu jednání Evropské unie po celý rok, protože splnila své závazky.
Ráda bych některé z těchto závazků zmínila.
Byl sestaven plán s prioritními opatřeními v zásadních oblastech reformy společně s dalším plánem reformy soudnictví.
Oba plány se začaly uvádět do praxe.
Byl zahájen dialog o lidských právech.
Parlament Moldavské republiky kromě toho v září ratifikoval stanovy Mezinárodního trestního soudu.
Se skvělými výsledky pokračují intenzivní jednání o dohodě o přidružení.
Uplynul pouze rok, ale subjekty, které se účastnily zahájení tohoto procesu, zaručují, že bude pokračovat.
Moldavská republika je státem, který dosáhl v rámci Východního partnerství EU největšího pokroku.
Chtěla bych proto požádat Radu, aby samostatně posoudila vlastní zásluhy tohoto státu.
Pokrok je dokladem politické vůle, tvrdé práce a odhodlanosti, které je třeba odměnit.
Odměnili jsme západobalkánské země za opatření, která přijaly.
Neváhejme tedy a udělejme totéž pro Moldavskou republiku.
V dialogu o vízové povinnosti dosáhlo Moldavsko velkého pokroku ve všech čtyřech oblastech.
Proto žádám Radu, aby na příštím zasedání 25. října vyzvala Komisi, aby vypracovala akční plán, aby mohli občané z Moldavské republiky cestovat bez vízové povinnosti.
Přímý kontakt mezi lidmi je cennější než všechna prohlášení.
V případě Podněstří je třeba nalézt řešení pro politickou a hospodářskou stabilitu Moldavské republiky a tohoto regionu.
EU musí sehrát významnější roli na politické úrovni a musíme se tohoto procesu účastnit prostřednictvím společných projektů, které přinesou změny, po nichž lidé touží.
A konečně evropský integrační proces pomohl budovat demokracii a svobodu rychlostí v evropské historii nevídanou.
Stačí si jen uvědomit, jak se situace ve střední a východní Evropě za posledních 20 let změnila.
I v západobalkánských zemích nyní vládne mír a reformy jsou v plném proudu.
Udělejme to, co je třeba, abychom dosáhli stejné situace i v Moldavské republice.
jménem skupiny S&D. - Pane předsedající, Moldavská republika má jedinou volbu - mezi "podněstřením" a "poevropštěním". Tedy mezi oligarchickou minulostí sovětské povahy a budoucností bezpečnosti, prosperity a sociální spravedlnosti.
Vývoj Moldavska byl dosud negativně ovlivňován jeho vnitřní politickou nestabilitou.
Základní problém Moldavské republiky nesouvisí s vnějšími výzvami, kterým čelí, ale s vnitřním rozdělením politických sil.
Tato vnitřní politická nestabilita vyloučila vládní koalici, která by realizovala její proevropskou volbu.
Moldavsko je nyní na rozcestí.
Výsledek těchto předčasných voleb by měl zemi vést k budoucnosti evropské modernizace.
Vyzýváme tedy všechny politické síly v Moldavsku, které pro svou zemi usilují o budoucnost evropské modernizace, aby se vyhnuly zbytečnému soupeření či konfrontaci a soustředily se na rozvíjení široké vize, která povede zemi k dosažení evropských cílů.
jménem skupiny ALDE. - Pane předsedající, před osmnácti měsíci bylo toto plénum šokováno brutalitou událostí v Kišiněvě.
O pár týdnů později jsme zde na naší galerii mohli s radostí přivítat vedoucí představitele demokratických politických stran z této země, která se vydala na novou cestu.
Podělili jsme se o nadšení moldavských lidí z nové budoucnosti.
Těší nás sledovat pokrok, kterého od té doby tato země dosáhla.
Stále zbývá mnohé vykonat - v neposlední řadě předat spravedlnosti pachatele oněch brutálních událostí -, ale pokud se v Moldavsku ve volbách příští měsíc vrátí k moci současná koalice, je velká šance, že i přes problémy hospodářské recese bude země moci dokončit svou transformaci.
Britský spisovatel Francis Bacon prohlásil, že naděje vaří velmi dobrou snídani, ale dost chudou večeři.
Moldavské vládní strany by měly mít na paměti, že provádění reforem musí následovat po právních aktech, které tyto reformy umožňují.
Čas není na naší straně.
Zbývá vykonat mnohé, a to velmi rychle.
Moje skupina oceňuje komisaře Füleho a jeho spolupracovníky za práci, kterou vykonali v pomoci Moldavsku.
Vítáme vytvoření iniciativy Přátelé Moldavska a jedinečné setkání evropských zemí, které bylo zorganizováno na pomoc Moldavsku a jeho vykročení kupředu.
Evropská unie se všemožně snaží pomáhat této zoufale chudé zemi, aby se posunula k evropským standardům.
Doufám, že až bude Rada příští týden jednat o vízovém režimu, pomůže nám najít v této otázce cestu vpřed.
Jak řekl jeden z našich otců zakladatelů, evropské směřování země neurčuje Evropská unie, ale evropský duch jejích lidí.
Vyzýváme obyvatele Moldavska, aby tento evropský duch prokázali ve volbách příští měsíc.
jménem skupiny Verts/ALE. - Pane předsedající, vítáme pokrok, kterého dosáhla Moldavská republika, a doufáme, že nadcházející volební proces pomůže dále konsolidovat demokratické instituce a zajistit respekt k právnímu státu a lidským právům v Moldavsku.
Víme, že v moldavské společnosti existuje široká podpora pro budoucí členství Moldavska v EU - nikoli v NATO.
Navzdory různým politickým východiskům všechny strany zastoupené v moldavském parlamentu prohlašují, že jsou pro evropskou spolupráci a integraci.
Vzhledem ke zkušenostem své vlastní země Lotyšska s členstvím v EU jsem se však při rozhovorech s moldavskými politiky snažila vysvětlovat, že členství v EU nemůže být cílem samo o sobě.
Velmi důležité je zvýšit úsilí při provádění hlubokých a ucelených hospodářských a soudních reforem, zejména v boji proti korupci.
Moldavská společnost je multietnická a multijazyková; kromě toho existují zásadní rozdíly v hodnocení historických událostí.
Je tedy poměrně nebezpečné vytvářet v moldavské společnosti další dělicí čáry.
Domnívám se, že nedávné usnesení prohlašující 28. červen za Den sovětské okupace, které vyvolalo negativní reakci velké části moldavských obyvatel, společnost nijak nesjednotilo a mělo právě opačný účinek.
Moldavská společnost se rovněž člení podle národnosti svých obyvatel.
Velká část obyvatel s dvojím občanstvím také vytváří další rozdíly ve vztahu k právům, a proto musíme usilovat o odstranění těchto rozdílů a poskytnutí bezvízového režimu pro všechny Moldavany.
jménem skupiny ECR. - Pane předsedající, nikdo nepochybuje o tom, že Moldavsko čeká dlouhá cesta, než dosáhne svého konečného cíle připojení k Evropské unii, což je cíl, který moje skupina, ECR, podporuje.
Nadále zůstává jednou z nejchudších zemí Evropy, ačkoli je členem Světové obchodní organizace, a jako takové je zranitelné z hlediska organizovaného zločinu, obchodování s lidmi a korupce.
Moldavsko je nadále ochromeno trvalým zmrazeným konfliktem s rusky mluvícím odtrženým regionem Podněstří s dominantním politickým vlivem Ruska.
Protože však byli komunisté před 15 lety zbaveni moci, vydalo se Moldavsko na cestu zásadního pokroku.
Strany v Alianci pro evropskou integraci, stávající vládní koalice, prokázaly působivou schopnost spolupráce v zájmu urychlení integrace Moldavska s Evropskou unií.
Unie by měla nadále vyvíjet tlak na moldavskou vládu, aby učinila další pokrok v hospodářských reformách, zejména v posilování právního státu a řádné správy věcí veřejných.
Kišiněv bychom však také měli více ocenit a motivovat.
Již byla zmíněna otázka víz, ale také bych rád připomněl otázku shromáždění Euronest, které politikům EU i Moldavska nabízí možnost rokovat o společných zájmech.
Jak jsem však již uváděl ve své zprávě v předchozím parlamentu - Euronest je bohužel nadále ochromen kvůli rozepři o zastoupení Běloruska, protože náš Parlament neuznává jeho parlament, který nebyl demokraticky zvolen.
Doufám, že jednoho dne se všechny jasně evropské země ve Východním partnerství, totiž Moldavsko, Ukrajina a budoucí demokratické Bělorusko, stanou kandidátskými zeměmi EU.
Pane předsedající, tato rozprava dokládá zájem Evropy o rozdělenou Moldavskou republiku, což mě mimořádně těší.
V mé zemi, Nizozemsku, občané mnoho let rozvíjeli některé inspirativní sociální iniciativy, které nabízely mladým lidem z Moldavska skutečné šance.
V této souvislosti bych se také rád s hrdostí zmínil o nadaci Orhei v Bunschoten-Spakenburgu, vesnici, která se snaží řešit tyto otázky s velkým úsilím.
Lidem z této nadace se mohu podívat do očí, protože i my se zde touto otázkou zabýváme a prokazujeme svou odpovědnost.
Moldavsko se rovněž snaží o hlubokou, komplexní obchodní dohodu s Evropskou unií.
Komisař Füle se o tom také zmiňuje.
Pane komisaři, jaká je situace v této otázce a bylo dosaženo nějakého skutečného pokroku?
Rozšiřování obchodních příležitostí pro moldavské výrobky, zejména zemědělské výrobky a vína z Kišiněva, má zásadní význam, protože hlavní tradiční odbytový trh Moldavska, Rusko, z politických důvodů pravidelně zakazuje či omezuje přeshraniční pohyb.
Pane komisaři, již jste o tom hovořil, ale existuje nějaká možnost, jak by mohla Evropská unie pomoci vyřešit tuto potřebu Moldavska?
A konečně mám otázku týkající se "mesebergské iniciativy" německé kancléřky Angely Merkelové.
Je nyní Rusko skutečně odhodláno nalézt řešení otázky Podněstří výměnou za rozšíření politického dialogu mezi EU a Ruskem?
Dostávají se ke mně zprávy, že Kreml v současnosti žádná opatření nečiní.
Pane komisaři, chtěl bych vám popřát zejména mnoho úspěchů a vytrvalosti ve vašem úsilí o sblížení Moldavska s Evropou.
Pane předsedající, existuje řada dokladů o tom, že moldavská snaha o přebírání evropských hodnot a norem je opravdová a účinná.
Moldavsko je ve skutečnosti nejlepším příkladem provádění proevropské politiky mezi našimi východními sousedy.
Moldavsko je z hlediska kritérií pro přijetí eura zcela srovnatelné se západobalkánskými státy.
Pozitivní příklad Moldavska bychom měli ocenit a podpořit.
Zhoršení stavu demokratických institucí v sousední Ukrajině zvyšuje důležitost Moldavska pro politiku EU v jejím východním cípu.
V této souvislosti je důležité, aby všeobecné volby 28. listopadu potvrdily pokračující směřování Moldavska k evropské integraci.
Je skutečně nejvyšší čas, aby EU vyslala Moldavsku a Moldavanům pozitivní signál.
Tisíce moldavských rodin jsou rozděleny vízovou bariérou.
Dialog mezi EU a Moldavskem o vízové povinnosti nám dává velkou příležitost.
Tento dialog by měl přejít do pracovní fáze.
Doufejme, že Rada pro zahraniční věci 25. října vyzve Komisi, aby vypracovala akční plán pro uvolnění vízového režimu.
Proevropské, integrované Moldavsko by mělo příznivý vliv na východní hranici EU, kde špatná správa věcí veřejných a nevyřešené konflikty trvale ohrožují evropskou stabilitu.
(BG) Výzvy, kterým v současnosti Moldavsko čelí a které jsou rovněž součástí našeho obecného cíle, zahrnují posílení multietnického státu a jeho identity, politické urovnání problému Podněstří a členství Moldavska jako samostatného, nezávislého státu v Evropské unii.
Proces uvolnění vízového režimu je obzvlášť důležitý.
Jak jsme viděli v podobných případech u zemí bývalé Jugoslávie, má dobré výsledky.
Snaha použít zrychlené řízení pro společné vydávání bulharských a rumunských pasů moldavským občanům tento problém neřeší a obsahuje jistá rizika.
Orgány v Kišiněvě musí současně zajistit, aby prospěch z 90 milionů EUR makrofinanční pomoci, kterou Evropská unie poskytuje, pocítili všichni moldavští občané bez ohledu na svůj etnický původ.
To je také zvlášť důležité pro bulharskou menšinu v Moldavsku, která žije v jednom z nejchudších hospodářských regionů v zemi.
(RO) Jako člen delegace ve Výboru pro parlamentní spolupráci EU-Moldavsko jsem mohl s radostí sledovat pozitivní pokrok Moldavska a mohu potvrdit, že Moldavská republika během loňského roku velice jasně projevila odhodlání vykročit evropskou cestou.
Rád bych vás při této příležitosti upozornil na reformy hospodářského a soudního systému i veřejné správy.
Současně musíme být realističtí a uvědomit si, že proces přeměny není v Moldavsku snadný a je ještě třeba provést mnoho reforem.
Těší mě, že došlo k pokroku v rozhovorech o uvolnění vízového režimu.
Domnívám se však, že by Komise měla vypracovat jasný harmonogram pro dosažení tohoto cíle a konec konců pro úplné odstranění víz v budoucnu.
Moldavská republika bude muset projít rozhodující zkouškou v parlamentních volbách dne 28. listopadu a doufám, že obyvatelstvo schválí a do budoucna podpoří evropskou cestu, na kterou se země vydala.
Makrofinanční a politická pomoc evropských orgánů a některých členských států měla obrovský význam.
Vzhledem k pozitivním výsledkům naší politiky žádám evropské orgány - Parlament, Radu a Evropskou komisi -, aby pokračovaly ve své činnosti na podporu Moldavska, aby tato země získala důvěru a odvahu, pokud jde o pokračování v cestě reforem a sbližování s Evropskou unií, a nakonec se mohla stát plným členem.
(PL) Před deseti dny jsem měl příležitost navštívit Moldavsko jako člen zvláštní delegace Výboru pro zahraniční věci, mj. s kolegy paní Macoveiovou a panem Watsonem.
Byli jsme v Moldavsku v okamžiku, který byl pro tuto zemi mimořádně důležitý - několik týdnů po neúspěšném ústavním referendu z 5. září a rovněž několik týdnů před velmi důležitými parlamentními volbami, které, jak víte, se budou konat 28. listopadu.
Především jsme byli svědky velké podpory národa a moldavské společnosti procesu evropské integrace.
Tento proces podporují téměř tři čtvrtiny Moldavanů.
Zaznamenali jsme rovněž velký pokrok, kterého dosáhla vláda premiéra Filata na cestě k evropské integraci, a mnoho reforem, včetně významného pokroku v boji s korupcí, která dříve zemi stravovala.
Problémy samozřejmě přetrvávají: problémy vyplývající z hospodářské krize a problémy vyplývající z dosud nevyřešené situace v Podněstří.
Aby však mohl proces reforem pokračovat i po 28. listopadu, je třeba, aby Evropská unie vyslala jasný signál, a proto doufám, že nadcházející zasedání Rady dokáže prosadit proces uvolnění vízového režimu.
(RO) I já bych ráda poděkovala všem, kteří tuto rozpravu umožnili.
Je naší povinností, abychom na Moldavskou republiku pohlíželi s velkou odpovědností, zejména nyní v době blížících se voleb.
Vláda Aliance pro evropskou integraci svým mimořádným úsilím prokázala, že je připravena zahájit intenzivní proces politických, hospodářských a institucionálních reforem, kterými v rámci Východního partnerství ukazuje v této oblasti cestu.
Tento proces se odehrává po osmi letech komunistické vlády, kdy byla vážně porušována základní práva jako právo na svobodu projevu a právo na spravedlivý soud.
Reformní proces v Moldavské republice musí pokračovat především v oblasti spravedlnosti a vnitřních věcí.
Je třeba vést účinný boj proti korupci a zaručit svobodu soudní moci.
Současně je třeba zajistit bezpečné a humánní vězeňství, které by respektovalo základní lidská práva.
Moldavská republika se více než 18 měsíců zmítala v politické krizi, kdy selhaly prezidentské volby a ověření platnosti referenda.
Domnívám se, že nadcházející volby dne 28. listopadu jsou velkou sázkou na cestu Moldavska do Evropy.
Demokracie bude muset znovu projít obtížnou zkouškou.
Chci s plnou odpovědností prohlásit, že nezdar demokracie v Moldavské republice v nadcházejících volbách by rovněž v malé míře znamenal nezdar politiky EU v této zemi.
V bezprostřední blízkosti EU potřebujeme partnera, který vyznává hodnoty, jež sdílíme.
Na závěr bych chtěla zdůraznit, že jazyk, kterým hovoří občané Moldavské republiky, je nyní úředním jazykem Evropské unie.
To je další důvod, proč by měla mít naši podporu.
(BG) Jsem rád, že Evropský parlament věnuje svůj čas diskusi o situaci v Moldavsku, zemi, která je v zásadě evropská.
V této souvislosti je třeba říci, že vládnoucí koalice pro evropskou integraci skutečně značně přispěla k procesu přiblížení Moldavska k Evropské unii a je ji za to třeba velice ocenit.
Současně jeho občané očekávají více výsledků v oblastech hospodářského a sociálního rozvoje.
Není náhodou, že se toto téma rovněž stává klíčovou otázkou v současné kampani.
Vybudování vztahů s Evropskou unií není jednorázovou záležitostí.
Je to dlouhodobý proces a moldavská cesta ke sblížení se musí stát nezvratnou politikou.
Nezdar pokusu o změnu ústavy vedl k tomuto stavu politické nestability a hrozí, že se po těchto volbách bude opakovat.
Proto vyzývám vedoucí politické síly, aby bez ohledu na rozdílnosti a výsledek voleb vykonaly to, co je třeba pro zajištění politické stability v Moldavsku, která jim umožní jednat v zájmu jejich občanů a evropské budoucnosti jejich země.
(RO) Jako rumunský imperialismus popisují moldavští komunisté projevovaný zájem a projevy poslanců v Rumunsku na téma situace v Kišiněvě, ať již jde o prezidenta Băsescua nebo poslance Evropského parlamentu.
Jinými slovy, komunisté v Kišiněvě by chtěli, aby Bukurešť zmlkla.
Sám za sebe musím říci, že nemají nárok něco takového očekávat.
Naopak naší povinností je mluvit.
Hlavním důvodem tohoto stanoviska je, že v Moldavské republice žije velké množství především evropských, rumunských a bulharských občanů a dalších obyvatel.
Domnívám se, že i občané, kteří žijí v Moldavsku, mají tak jako kterýkoli jiný evropský občan práva vyplývající z jejich politického statusu.
Zadruhé musíme velmi bedlivě sledovat Kišiněv, protože tamní koaliční vláda jednala více než rok ve jménu evropské integrace.
Nejde jen o název, který tato koalice nese.
Samozřejmě pokud by se nazývala Aliancí pro Rusko, neprojevovali bychom o ni takový zájem.
Byla nazvána Aliancí pro evropskou integraci, avšak nejde tu jen o jméno, ale o velmi odvážný postup této vlády.
Paní Macoveiová a pan komisař Füle vysvětlili, co tento odvážný postup obnáší.
Byl jsem v Kišiněvě a Tiraspolu minulý týden a všiml jsem si, že ve volební kampani, která má být zahájena před listopadovými volbami, je rovněž v sázce evropská proměna.
Moldavští občané budou ve skutečnosti rozhodovat nejen mezi různými politickými silami, ale také mezi pokračováním a opuštěním své cesty do Evropy.
Nemylme se.
Viděl jsem, že i vedoucí delegace EU v Kišiněvě se mýlil.
Komunisté nechtějí integraci.
Komunisté ukázali, co chtějí, před rokem a před několika měsíci.
Demonstrace v dubnu jasně prokázala zájmy komunistů v Kišiněvě.
Proto doufám, že občané pochopí poselství a postoje stran a že i sami politici pochopí přání lidí vyjádřená ve volebních urnách.
(PL) Položme si otázku, proč věnujeme tolik pozornosti tak malé zemi, která leží v blízkosti Černého moře, ale nemá k němu přístup.
Důvodem, proč hovoříme o Moldavsku, je možná to, že je to malá země, kde se setkávají dva světy.
Jeden z nich, který kdysi symbolizoval Sovětský svaz, se s velkými obtížemi stává věcí minulosti.
Moldavsko je rozdělenou zemí.
Jedna jeho část je okupována a je podporována vnějšími silami.
Domnívám se, že tato země si zaslouží naši podporu.
Je to malá země, která je domovem velmi statečných lidí, kteří se chtějí přiblížit Evropské unii a budovat demokracii.
Pane komisaři, situace v Moldavsku připomíná pojem z fyziky, ve kterém není důležitá sama síla, ale bod, ve kterém působí.
Ty miliony eur, o kterých jste hovořil, nepůsobí velkým dojmem.
Je to jen malá část peněz, ale je-li použita na správném místě a ve správný čas, může přinést pozitivní výsledek, který si přejeme.
Přeji úspěch všem, kteří chtějí budovat demokracii v Moldavsku.
Nezajímají mě stranické vztahy, ale přál bych si, aby se Moldavsko sjednotilo, vybudovalo pro sebe lepší budoucnost a stalo se v blízké budoucnosti naším partnerem.
(SK) Dosavadní vývoj Moldavska je příslibem, že by se tato země mohla stát příkladem úspěšného příběhu účastníka Východního partnerství Evropské unie.
Současná proevropská vláda vedená Aliancí pro evropskou integraci představila občanům Moldavska jasnou politickou perspektivu, významnou pro budoucí demokratický rozvoj země.
Je však rovněž pravdou, že vnitropolitická situace byla negativně poznamenána dlouhotrvajícími neshodami o ústavní reformě.
Po neúspěšném referendu by měly nadcházející volby překonat mrtvý bod, na kterém uvázla politická jednání mezi stranami.
Domnívám se, že Evropská unie by měla výrazněji ocenit důležitý pokrok, kterého dosáhla současná vláda v rozvoji vztahů s Unií.
V pondělí 25. října přijme Rada pro zahraniční věci návrh závěrů o Moldavsku.
Měly by podpořit dosavadní proevropské kroky současné vlády, a co je důležité, mohly by požádat Komisi, aby vypracovala akční plán k uvolnění vízového režimu.
To je velká věc pro občany Moldavska.
Samozřejmě, jak to všechno nakonec dopadne, bude záležet především na výsledcích voleb.
Pokud jde o Evropský parlament, domnívám se, že bychom měli být ve svém přístupu k Moldavsku pozitivnější.
Měli bychom důrazněji projevit svou podporu proevropským silám v této zemi, ukázat jim, že nám záleží na tom, aby se v budoucnosti i Moldavsko stalo členem jednotné evropské rodiny.
Přesvědčit je, že i pro ně je taková budoucnost nejlepší.
Pane předsedající, Moldavsko urazilo dlouhou cestu od doby, kdy Molotovův-Ribbentropův pakt rozdělil Evropu na sféry vlivu a Moldavsko se stalo součástí SSSR.
Moldavsko je dnes nezávislým státem.
Je pravda, že má mnoho problémů.
Současně je to demokratická země na cestě k evropské integraci, a proto bych dnes chtěla vyzvat všechny politické třídy v této zemi, všechny demokratické politické síly a všechny etnické komunity, aby se vyhnuly zbytečným konfrontacím a soustředily se na rozvíjení široké vize pro Moldavskou republiku, jejímž cílem je směřování země k dosažení evropských cílů.
V neposlední řadě je tu otázka Podněstří.
Podněstří by mělo mít v našem pořadu jednání prioritu, a proto vítám iniciativu německé kancléřky Angely Merkelové a politických vůdců některých dalších zemí pro řešení tohoto zmrazeného konfliktu.
Pane předsedající, Moldavsko je posledním místem mimo EU ovlivněným římskou historií.
Historie zde sehrála velkou roli.
Díky politice sousedství a Východnímu partnerství se však vyhlídky Moldavska na přiblížení a přijetí k EU po splnění požadovaných podmínek zlepšují.
Současná koalice, která se brzy bude muset pokusit uspět ve volbách, urychlila průběh reforem, na které EU náležitě odpověděla.
Všem zodpovědným osobám na obou stranách bychom měli poblahopřát.
Rychlost vnitřní reformy a reakce EU by měly pokračovat, aby dospěly do bodu, kde již nehrozí žádný zvrat, a to raději dříve než později.
Šance Moldavska ovšem závisejí na vyřešení konfliktu v Podněstří.
Z tohoto hlediska nás povzbuzují současná jednání na toto téma ohlášená v Postupimi na německo-ruském summitu a pravděpodobně otevřená na nedávném trojstranném summitu v Deauville, který využil zřejmé ochoty Ruska k nalezení řešení.
Neztrácejme víru a pracujme společně na tom, abychom přivedli toto poslední území s římskou minulostí do EU.
(DE) Pane předsedající, když jsme v minulosti uvažovali o Balkánu, například když jsme se soustředili na problémy Kosova nebo Bosny, většinou jsme Moldavsko přehlíželi.
EU se měla již dávno při konfliktech týkajících se Moldavska a jeho sousedů ujmout role zprostředkovatele.
Je politováníhodné, že Moldavsko nyní zamítlo nabídku EU na zprostředkování v souvislosti s konfliktem v Podněstří.
Ne náhodnou je Moldavsko chudým příbuzným v evropské rodině.
Na vině je chaotické, postsocialistické hospodářství země.
Jak víme, hlavní průmyslová oblast na východě Moldavska vyhlásila nezávislost s podporou Ruska a tím zpečetila hospodářský úpadek země, protože hospodářství je postaveno výhradně na zemědělství.
Až půjdou občané Moldavska na konci listopadu volit novou vládu, bude důležité zajistit, aby volby proběhly hladce a následně nedocházelo k nepokojům a například k prohloubení konfliktu s Rumunskem.
(PL) Pane komisaři, měl jsem příležitost být pozorovatelem při opakovaných volbách v Moldavsku.
Když jsme hovořili se zástupci tehdejších opozičních stran, viděli jsme velkou touhu po změně.
Tato změna nastala.
Současný předseda vlády, pan Filat, který v té době hovořil jako představitel opozice, jasně vyjádřil evropské ambice.
S velkým respektem jsme hovořili o výsledcích jeho práce, když nás navštívil zde v Evropském parlamentu.
Totéž potvrdila i delegace Výboru pro zahraniční věci, která Moldavsko nedávno navštívila.
Vnitřní problémy, zejména ve vztahu k Podněstří, a zhroucení a rozklad země, které jsou symbolem minulosti a rozdělení, jsou vesměs velice závažné otázky.
Musíme podporovat proces, který umožní začlenění Podněstří do Moldavska.
Existuje zde řada problémů, včetně migrace.
Pane komisaři, každé vyjádření podpory Moldavsku, a v tom souhlasím se svým kolegou panem...
(Předsedající řečníka přerušil)
(IT) Pane předsedající, minulý víkend jsem cestoval do Kišiněva v Moldavsku.
Zúčastnil jsem se konference pořádané ministrem kultury o začlenění Moldavska do Evropy se zvláštním důrazem na kulturu.
Velice jsem ocenil velkou touhu po růstu, zejména prostřednictvím řady iniciativ od budování infrastruktury a silničních, elektrických a dalších sítí až po odbornou přípravu na všechna řemesla a doškolování pro další profese.
Obyvatelé Moldavska mají velký zájem o připojení k Evropě.
Vláda usiluje o skutečné začlenění do Evropské unie v blízké budoucnosti a dělá pro to velice mnoho.
Pro Evropu je příjemné soustředit se v tomto okamžiku na ...
(Předsedající řečníka přerušil)
Pane předsedající, počet přirozených příjemců finanční podpory EU je v současnosti menší než polovina celkového počtu členů.
S tím, jak rozšiřujeme členství na víc a více chudších východních států, poměr čistých příjemců se zvýší možná až na dvě třetiny.
Bude to samozřejmě na úkor současných čistých přispěvatelů, ale bude to i na úkor současných členů, kteří jsou čistými příjemci.
Často slyšíme, že zmírnění vízových omezení nemá nic společného s migrací, čímž se samozřejmě myslí legální migrace.
Má to všechno společné s nelegální migrací: s obchodováním s lidmi, kteří pracují za nižší než minimální mzdu a nejsou při tom dodržovány ani minimální pracovní podmínky.
Tuto zemi také připraví o lidi v produktivním věku, kteří by mohli vyvést zemi z chudoby.
A konečně bych chtěl říci, že Moldavsko vyhlásilo svou nezávislost na Sovětském svazu v roce 1991.
Skutečně si přeje vzdát se své nezávislosti ve prospěch EU, byť by si mohlo přijít na pěknou hromadu stříbrných?
člen Komise. - Pane předsedající, velice si vážím této rozpravy.
Oceňuji její načasování a nejvíce ze všeho oceňuji obecnou zřejmou jednotu poselství a podpory tohoto váženého pléna.
Moldavská republika stojí na významné křižovatce svých dějin.
Evropská komise loni moldavské vládě aktivně pomáhala provést co největší část jejího ambiciózního reformního programu.
Reformy, které podporujeme, bez výjimky odrážejí široký záběr cílů akčního plánu EU-Moldavsko.
Úspěch těchto reforem bude mít pro budoucnost Moldavské republiky zásadní význam.
Při mnoha příležitostech, například 30. září během návštěvy takzvané "Skupiny přátel" v Kišiněvě, o které hovořil pan Watson, jsme podpořili vizi moderního a prosperujícího Moldavska s usmířenou společností a obnovenou územní celistvostí.
Je nepochybné, že evropská historie může v tomto případě posloužit jako dobrý příklad.
Moldavská republika je na vzestupu.
Věřím, že se jí podaří dosáhnout politického kompromisu, který je nutný pro další provádění reforem.
Pokud jde o nás, budeme nadále maximálně podporovat občany Moldavska a poskytovat nezbytnou vnější podporu reforem.
Budeme je nadále podporovat, aby úspěšně zvládli zatěžkávací zkoušku v nadcházejících parlamentních volbách.
Rovněž upřímně doufám, že po těchto volbách budeme svědky všeobecného politického procesu v Moldavsku, který se soustředí na proevropský program a bude pokračovat v transformaci ve prospěch moldavských občanů i Evropy.
Na závěr této rozpravy jsem obdržel šest návrhů usnesení podle čl. 110 odst.
Rozprava je ukončena.
Hlasování se bude konat dnes, ve čtvrtek 21. října 2010 ve 12.00 hodin.
Písemná prohlášení (článek 149)
Také já vítám pokrok, kterého Evropská unie dosáhla za poslední rok ve vztahu k Moldavské republice.
Dovolte mi, abych poblahopřál svým kolegům, kteří předložili tento návrh usnesení.
Rumunsko od okamžiku svého přistoupení neustále bojovalo za věc Moldavské republiky v EU.
Domnívám se, že konkrétním důkazem tohoto původního zájmu je počet rumunských poslanců Evropského parlamentu z různých politických skupin, kteří podepsali toto usnesení.
90 milionů EUR poskytnutých této zemi v makrofinanční pomoci bylo a stále je záchranným lanem, které Moldavsko a jeho občané potřebovali, aby dosáhli pokroku, a zejména aby splnili závazky, které přijali v oblasti reforem, právního státu a boje proti korupci.
Moldavská republika má dva velké problémy, které musí vyřešit.
Prvním je Podněstří, kde musí evropské vlády vystupovat výrazněji a důsledněji a kde je třeba obnovit vyjednávání.
Druhým problémem, který zřejmě závisí na demokratických politických silách v Moldavské republice, které musíme podpořit, je způsob provedení voleb 28. listopadu.
Musíme občanům uvnitř i vně země zaručit faktický přístup k právu zvolit si svou ústřední vládu.
Děkuji vám.
Ukončení zasedání
(Zasedání bylo ukončeno ve 23:40)
1.
Uvolnění prostředků z Fondu solidarity EU: Irsko - záplavy v listopadu 2009 (
Ukončení zasedání
(Zasedání bylo ukončeno ve 23:40.)
Rozšíření oblasti působnosti směrnice 2003/109/ES na osoby požívající mezinárodní ochrany (rozprava)
Dalším bodem je zpráva pana Claude Moraese za Výbor pro občanské svobody, spravedlnost a vnitřní věci o rozšíření oblasti působnosti směrnice 2003/109/ES na osoby požívající mezinárodní ochrany - C6-0196/2007 -.
zpravodaj. - Pane předsedající, obávám se, že až se dostanu k prvnímu odstavci svého projevu, zůstaneme v tomto sále pouze já, koordinátor PPE a paní komisařka.
Obdivuji vaši vytrvalost, paní komisařko.
Neměl bych takhle ztrácet čas vyhrazený pro můj projev, ale nemohl jsem si pomoci.
Děkuji skupině PPE, že je zde také v tuhle noční dobu.
Paní komisařko, vy a Rada jste odvedli skvělou práci při záchraně návrhu, z jehož výhod budou nyní moci těžit ti, kteří z oblasti působnosti původní směrnice o dlouhodobém pobytu vůbec neměli být vyňati.
Další příležitost zahrnout je do působnosti směrnice se naskytla v roce 2008, ale naneštěstí, kvůli neschopnosti Rady dosáhnout jednomyslné shody, k tomu opět nedošlo.
Proto jsem dnes velmi rád, že návrh, jímž se začal zabývat můj předchůdce v pozici koordinátora skupiny, Martine Roure, je nyní předmětem dohody.
Jsem velice vděčný také Radě.
V předchozí rozpravě jsem poukazoval na to, že není přítomna, kdyby zde však dnes byla, poděkoval bych i Radě, protože během belgického předsednictví se nám podařilo dosáhnout značného pokroku.
Za to jsem velice vděčný.
Návrh přinese přímé výhody všem osobám, které požívají mezinárodní ochrany a pobývají legálně na území EU více než pět let, ale v současnosti nemají nárok na postavení rezidenta s dlouhodobým pobytem.
Ukončí rozdílné zacházení ve vztahu ke státním příslušníkům třetích zemí a poskytne jim větší jistotu ohledně jejich situace v EU.
Hlavní otázkou jednání se stal výpočet pětiletého období legálního pobytu.
Podpořili jsme Komisi v návrhu, aby se započítávala celková doba řízení.
Rada však byla rozhodně proti.
Na této věci nám obzvlášť záleželo, protože azylové řízení může v některých členských státech trvat řadu let.
Kompromis, jehož jsme po jednáních dosáhli, znamená, že se bude započítávat alespoň polovina doby azylového řízení, a pokud přesáhne dobu 18 měsíců, pak se bude započítávat celá doba řízení.
Váhám, zda přejít k otázce srovnávacích tabulek, mám však povinnost se k nim vyjádřit - i když bych se tomu raději vyhnul.
Tak či onak prosím orgány, aby v této problematice dosáhly horizontální dohody.
Především bych chtěl vyzvat Radu, aby si uvědomila důležitost srovnávacích tabulek pro dohlížení na provádění právních předpisů.
Zažili jsme velmi obtížné situace, kdy se mnohé dokumenty, považované skupinami napříč tímto Parlamentem za velice významné, kvůli tomuto problému málem zdržely.
Jsem také velmi rád, že působnost tohoto návrhu zahrnuje jak uprchlíky, tak osoby požívající podpůrné ochrany.
Je zásadní nadále pokračovat v slaďování norem ochrany a práv udělených oběma skupinám, například přepracováním kvalifikační směrnice.
Dohoda obsahuje rovněž řadu pojistek proti navracení.
S ohledem na to, že osoby požívající ochrany se nyní budou moci stěhovat mezi jednotlivými členskými státy, je důležité, abychom nikdy nezapomínali na hledisko ochrany těchto osob.
Členské státy proto budou povinny uvádět v povolení k dlouhodobému pobytu zvláštní poznámku a v případech možného vyhoštění budou muset konzultovat členský stát, který ochranu udělil.
Návrh bere v úvahu také převod ochrany na jiný členský stát podle vnitrostátních pravidel.
Povolení k dlouhodobému pobytu bude nutné patřičně upravit, aby se zabránilo navrácení.
Zajistili jsme i to, aby byla v případě vyhoštění do jiného členského státu dodržována zásada zachování celistvosti rodiny, je však jasné, že by k tomu nemělo docházet automaticky v případech, kdy by odchod rodinných příslušníků společně s vyhoštěnou osobou nemusel být v jejich zájmu.
Dohoda, k níž jsme v této otázce dospěli, ukazuje na novou spolupráci, která může existovat mezi všemi třemi institucemi v oblasti azylu a legální migrace, a to prostřednictvím nového rámce v Lisabonské smlouvě.
Ukazuje, že se členské státy dokáží vzájemně shodnout na progresivní legislativě v oblasti azylu.
Ještě jednou bych chtěl poděkovat svým stínovým zpravodajům ze všech skupin, paní Nedelchevové, paní Wikströmové i ostatním kolegům, kteří přispěli k tomu, co bych nazval příjemným trialogem - pokud to není protimluv!
Chtěl bych poděkovat všem zúčastněným za to, že tuto věc pomohli uskutečnit.
Pane předsedající, paní komisařko, pane Moraesi, dámy a pánové, nejdříve bych chtěla poblahopřát zpravodaji, panu Moraesovi, k jeho skvělé práci a k jeho příkladné spolupráci se stínovými zpravodaji, Komisí i Radou.
Prostřednictvím této zprávy jsme učinili velký krok kupředu směrem ke harmonizovanému evropskému azylovému systému.
Dohoda dosažená s Radou byla nezbytná a jsem velmi ráda, že jsme v této otázce učinili pokrok.
Celý azylový balíček je mnohem rozsáhlejší a čeká nás opravdu ještě hodně práce.
Proto nesmíme ve polevit své pozornosti a já doufám, že přístup Rady bude i během dalších vyjednávání o budoucích otázkách stále stejně vstřícný.
To jsem chtěla říci na úvod.
Pokud jde o obsah dokumentu, aniž bych opakovala slova pana zpravodaje, chtěla bych se vrátit ke dvěma bodům.
Zaprvé bych ráda zdůraznila význam začleňování příslušníků třetích zemí do našich společností.
Přistěhovalci přicházející do našich zemí jsou značným přínosem pro naše hospodářství.
Nemůžeme však vítat každého a za jakýchkoli podmínek.
Řada vlád si během posledních měsíců uvědomila, že jejich integrační model selhal.
(Předsedající řečníka přerušil)
Pane předsedající, především bych chtěla poděkovat panu Moraesovi, který vypracoval zprávu, k níž se vyjadřujeme, a to se stejnou pečlivostí jako obvykle a s upřímnou snahou podpořit humanitární principy a úctu k ostatním lidem.
Osoby požívající mezinárodní ochrany v některém členském státě zde často zůstávají velmi dlouhou dobu, někdy i po celý zbytek života, neboť stejně dlouhou dobu obvykle trvá i jejich zranitelnost a pronásledování v zemi, z níž uprchly.
Mnohé osoby požívající mezinárodní ochrany se tak nachází ve stejné situaci jako ti, kdo jsou klasifikováni jako uprchlíci.
Je rovněž rozumné, aby se lidé mohli stát rezidenty v zemi, kde žijí po dobu pěti let a aby to bylo stanovisko, které zaujme jak Komise, tak Parlament.
Rada se rozhodla pro jiný přístup, což považuji za politováníhodné.
Chtěla bych rovněž zdůraznit, že rodinní příslušníci osoby požívající mezinárodní ochrany musí mít možnost rozhodovat o vlastním osudu.
Například v případě vyhoštění musí mít rodina možnost vybrat si, zda chce svého člena následovat, nebo zůstat ta, kde je.
Jsem ráda, že Parlament tuto zprávu nyní přijme.
Je politováníhodné, že Rada neschválila srovnávací tabulky, avšak vítám skutečnost, že se nám daří postupovat vpřed se zprávami, které se mají stát součástí společného evropského azylového systému.
Je třeba doufat, že Rada bude nyní ve větší míře naslouchat.
Pro nás všechny platí stejný termín, a to je rok 2012.
Musíme se teď vzdát svých starých, zažitých přesvědčení a zaměřit se na panevropský přístup a na to, co je nejlepší pro všechny, pokud jde o azyl a migraci.
Jinak slovo solidarita brzy ztratí všechen smysl.
Ještě jednou chci poděkovat zpravodaji, panu Moraesovi, za jeho pečlivou práci a jeho velmi dobrou, dokonce vynikající spolupráci na této zprávě.
Pane předsedající, minulý týden jsme s Výborem pro občanské svobody, spravedlnost a vnitřní věci navštívili Atény, a když jsme tam byli, promluvila jsem si s Mamuthem.
Mamuthovi je 26 let a pochází z Eritreje.
Do Evropské unie vstoupil přes Řecko a cestoval až do Nizozemí, kde chtěl zůstat, protože tam měl nějaké kontakty, byl však poslán zpátky do Řecka.
Mamuth říkal, že až v Řecku získá status uprchlíka, nebude moci volně cestovat a bude trvat věčnost, než mu bude uděleno řecké občanství.
Právě kvůli mladým mužům jako je Mamuth, kteří mají práv na nový život a nezaslouží si být posíláni tam a zase zpátky přes hranice, mám radost, že Parlament nyní hodlá tuto situaci změnit a že se panu zpravodaji Claude Moraesovi podařilo učinit v rámci našich azylových balíčků první krok.
Je rovněž důležité, aby Mamuth, který by svůj nový život ve skutečnosti raději žil v Nizozemí, měl k dispozici slušný základ pro srovnání, protože tento mladý muž má právo vědět, jak se s různými záležitostmi rozdílně vyrovnávají v Řecku a v Nizozemí nebo kdekoli jinde, kde by chtěl dál žít.
Děkuji vám, pane Moraesi, děkuji vám za vaši spolupráci a uvidíme, jak dlouho bude celý proces trvat v Mamuthově případě.
(MT) Pane předsedající, rád bych začal poděkováním panu Claude Moraesovi a poblahopřáním k jeho zprávě.
Se zprávou souhlasím a s uspokojením ji vítám, neboť uděluje nová práva těm, kdo požádají mezinárodní ochranu, a to včetně uprchlíků.
Umožní jim získat práva, která již koneckonců mají občané ze třetích zemí, kteří v některé zemi Evropské unie legálně pobývají po dobu pěti let.
Zpráva však obsahuje několik problematických míst.
Pocházím ze země, která má s takovýmito problémy zkušenosti, konkrétně s tím, že pět let je na čekání na získání práva uděleného podle tohoto předpisu příliš dlouhá doba.
Týká se to především zemí hostících velká množství lidí, kteří se v nich zdržují; uzavření v první zemi, do níž přišli.
Kromě mé země jsou i další, které v poslední době prošly podobnou zkušeností, a Řecko je jednou z nich.
Hostí obrovské počty osob, jež musí čekat pět let, aby mohly využívat výhody těchto práv, která stanoví tento předpis.
Přirozeně nakonec obvykle využívají dlouhodobého pobytu, mohou se však také přestěhovat do jiné země Evropské unie, což by zemím, jako je Řecko, Malta, Kypr a další velice pomohlo.
Proto jsem přesvědčen, že by tento právní předpis, ačkoli je dobrý, mohl být vylepšen zkrácením stanovené pětileté čekací lhůty.
Na závěr bych zpravodaji, panu Claude Moraesovi, chtěl poděkovat za to, že to vzal na vědomí a že udělal, co mohl, alespoň prostřednictvím (pro něj symbolické) zmínky ve vysvětlující poznámce na konci.
(RO) Pane předsedající, i já musím začít poblahopřáním mému kolegovi, Claude Moraesovi, k této zprávě.
Chtěl bych mu poděkovat také za výjimečné úsilí, které vyvíjí jakožto koordinátor Výboru pro občanské svobody, spravedlnost a vnitřní věci.
Je skvělé, že tato nová směrnice konečně vyplní právní vakuum s ohledem na právo na pobyt, které mají osoby požívající mezinárodní ochrany v rámci celé Evropské unie.
Tyto osoby, jež se usadily v jednom ze členských států, se v současnosti nachází v ošidné situaci právní nejistoty, a to kvůli skutečnosti, že za současných podmínek nemají možnost získat povolení k trvalému pobytu, zatímco příslušníkům třetích zemí je tato možnost dostupná.
Právo k trvalému pobytu jim musí být uděleno nediskriminujícím způsobem a jedinou podmínkou smí být předchozí legální pobyt, jako je tomu v případě ostatních příslušníků třetích zemí.
Jsem přesvědčen, že by bylo bývalo lepší započítávat celou dobu legálního pobytu v Evropské unii od okamžiku podání žádosti o mezinárodní ochranu.
Zároveň je nutné brát ohled na to, že tito lidé jsou mimo Evropskou unii nepřetržitě zranitelní, takže jakýkoli krok směrem k odebrání mezinárodní ochrany nebo práva k pobytu je možné podniknout jedině s naprostou úctou k jejich základním právům a zásadě nenavracení.
Tato směrnice poskytuje nezbytná doplňující opatření s ohledem na postupy, které je možné v případech vyhoštění nebo ukončení mezinárodní ochrany uplatnit.
Domnívám se, že musíme hlasovat pro přijetí zprávy Claude Moraese, neboť je součástí všeobecného balíčku řídícího azylový a migrační systém Evropské unie.
(DE) Pane předsedající, já se na tuto zprávu nedívám růžovými brýlemi.
Záměrně se na ni dívám očima občanů našich zemí, kteří jsou znepokojeni tím, že po pětiletém pobytu ve členském státě mají uprchlíci získat postavení dlouhodobě pobývajícího rezidenta.
To bude následně platit na celém území EU.
Jak se tedy uprchlík jednou usadí v zemi s mírnými azylovými zákony, po pěti letech se bude moci přestěhovat do jakéhokoli jiného členského státu, který si zvolí - a přirozeně nejprve zamíří do země, jejíž nařízení mají mezery nebo jsou mírnější, zatímco poté se trvale usadí jinde, kde je životní úroveň samozřejmě vysoká.
Následkem bude druhotná migrace a zneužívání.
Dokonce i sčítání doby pěti let v azylovém systému je problematické, neboť úřední postupy jsou často předmětem úmyslných zpoždění a vyšetřování.
Rozšíření působnosti směrnice ještě více zatíží členské státy s vysokou životní úrovní, které už tak jako tak čelí obrovským problémům, a začleňování uprchlíků bude ještě obtížnější.
Vůči této zprávě jsem extrémně kritický.
členka Komise. - Pane předsedající, není toho moc, co bych mohla dodat.
Panuje zde široká shoda v podpoře práce odvedené panem Moraesem na této velice významné směrnici.
Pouze bych ještě jednou chtěla panu Moraesovi i ostatním zdůraznit, že jde o důležitý stavební kámen.
Jsem přesvědčena, že při zítřejším hlasování se mu dostane silné podpory.
Jedná se o první krok na naší společné cestě k roku 2012 a azylovému balíčku.
Doufám, že tento duch konstruktivní spolupráce vydrží i nadále, protože potřebuji - a spoléhám na - vaši podporu v případě zbývajících směrnic.
zpravodaj. - Pane předsedající, rád bych znovu oficiálně poděkoval paní komisařce za její práci.
Jedním z důvodů, proč doufáme, že se tento první krok v oblasti azylu podaří při zítřejším hlasování završit - a já doufám, že důrazným hlasem - je ten, že ačkoli azyl zůstává v tomto Parlamentu jedním z nejcitlivějších témat, jak to zejména s ohledem na menší země vysvětlil pan Busuttil, každý právní předpis týkající se azylu může mít nepřiměřeně velký dopad nejen na menší země, ale i na země na pokraji krize, jako je Řecko.
Měli bychom všichni postupovat opatrně, jako tomu bylo v případě této zprávy, a vysvětlující prohlášení obsahuje určité body, které zaručí, že budou obavy členských států velmi vážně brány v potaz, obzvlášť pokud se jedná o vážené členy.
Domnívám se například, že bylo možné zahrnout obavy paní Nedelchevové ohledně začleňování i ty paní Wikströmové, když hovořila o rodinných příslušnících a vyhošťování, stejně jako otázky domácího násilí a další.
Když existuje takový druh spolupráce, umožňuje to velmi hladký průběh jednání na vysoké úrovni mezi Komisí a Radou, i díky práci nás a našich kolegů v Parlamentu.
A konečně, paní Sargentiniová, skutečně jsem se snažil nalézt způsob, jak vyjádřit, že srovnávací tabulky jsou nesmírně důležité.
Říci, že žadatelé o azyl čekají, až budou zavedeny srovnávací tabulky, je pravděpodobně ten nejvynalézavější a nejnápaditější prostředek nátlaku na rozhodnutí o srovnávacích tabulkách, a proto doufám, že Rada poslouchala.
Ještě jednou děkuji všem svým kolegům za jejich tak dlouho trvající podporu při této zprávě.
Rozprava je ukončena.
Hlasování se bude konat v úterý 14. prosince 2010.
Předložení dokumentů: viz zápis
Doba vyhrazená pro otázky (otázky Komisi)
Dalším bodem je doba vyhrazená pro otázky (B7-0001/2011).
Následující otázky jsou určeny Komisi.
První část
Předmět: Využívání finančních prostředků EU
Podle jednoho článku, který nedávno zveřejnil deník Financial Times, Evropská unie vynaložila pouze 10 % z 347 miliard eur vyčleněných do roku 2013 na podporu rozvoje chudých regionů.
Podle tohoto článku jsou finanční prostředky určené na podporu malých a středních podniků v konečném důsledku využívány ze strany nadnárodních společností (Coca-Cola, IBM, Nokia Siemens), zatímco jiné velké společnosti (Twinings, Valeo) využívají finanční prostředky EU k tomu, aby převedly svou činnost do zemí, v nichž je pracovní síla levnější, a to v rozporu s právními předpisy, které tuto praxi výslovně zakazují.
Mohla by Komise vyjádřit své stanovisko k informacím obsaženým v tomto článku a případně předložit řešení, na jejichž základě by bylo možné se v budoucnu vyhnout opakování dané situace?
člen Komise. - Pane předsedající, Komise vítá kontrolu, kterou provedl deník Financial Times; jedná se o významný příspěvek k vyvolání a rozšíření veřejné diskuse o účinnosti a účelnosti politiky soudržnosti.
Komise si je vědoma skutečnosti, že čerpání na začátku programového období je obvykle pomalejší.
Nejnovější údaje však ukazují, že Komise v rámci politiky soudržnosti vyplatila ve čtvrtém čtvrtletí roku 2010 více prostředků než kdy dříve.
Velkou většinu těchto plateb představovaly průběžné platby, tedy náhrady nákladů, které už v členských státech vznikly a byly potvrzeny.
Je tedy jisté, že se podobě jako v minulých programových obdobích výdaje v rámci politiky soudržnosti zrychlují.
Úroveň čerpání dosahuje, pokud jde o platby EU členským státům, 21 % u Fondu soudržnosti, 22 % u Evropského fondu pro regionální rozvoj (EFRR) a 23 % u Evropského sociálního fondu (ESF).
Pokud jde o podporu poskytnutou nadnárodním a velkým společnostem, Komise by ráda zdůraznila, že jedním z hlavních cílů politiky soudržnosti je růst a vytváření nových pracovních míst v určitých regionech a členských státech.
Veškerou podporu produktivních investic je třeba chápat v těchto souvislostech.
Podpory vzniku pracovních míst a ekonomického růstu lze dosáhnout mnoha způsoby, od zakládání malých podniků až po podporu velkých firem.
Zásahy v rámci politiky soudržnosti podporují produktivní investice, jež se primárně zaměřují na malé a střední podniky soudržnosti, a to v souladu s nařízeními o EFRR a ESF.
Komise úlohu malých a středních podniků vyzdvihla také v rámci jednání o stávajících programových dokumentech.
Na malé a střední podniky se zaměřuje velká většina produktivních investic a investic na vytvoření vnitrního potenciálu.
Existují nicméně případy, kdy je v souladu s nařízeními spolufinancování poskytnuto větším firmám pod podmínkou, že budou dodrženy cíle příslušných fondů a programů.
Celkem bylo v rámci politiky soudržnosti na podporu podniků mezi lety 2007 a 2013 vyčleněno 55 miliard EUR, přičemž velká část z této částky je určena na podporu inovací u malých a středních podniků.
Komise chce zdůraznit, že nadnárodní firmy nepatří k příjemcům podpory z ESF.
Spolufinancována jsou školení pracovníků.
ESF podporuje lidi.
Cílem je poskytnout vzdělávací a rekvalifikační kurzy, zlepšit dovednosti lidí a připravit je a pomoci jim najít práci.
Pracovník - ať už jde o muže, či ženu - zaměstnaný u jedné firmy může být později zaměstnán u firmy jiné.
Jde tedy o to, jaký dovednostní kapitál se pracovníkům podaří si vytvořit tak, aby se udrželi na trhu práce, nikoliv o jméno nebo typ podniků, jež vzdělávání poskytují.
Komise má za to, že z hlediska politiky by firmy neměly obdržet evropské finance na investice, které povedou k poklesu zaměstnanosti v rámci téže firmy v jiném regionu Evropské unie, protože čistý vliv investic z ESF by pak mohl být nulový, či dokonce záporný.
V případech, kdy podnik, který získal podporu v rámci politiky soudržnosti, ukončí činnost nebo přestane projekt podporovat, musí být poskytnuté prostředky do pěti - resp. v případě malých a středních podniků do tří - let vráceny.
A poslední, ale klíčová poznámka: Ačkoliv v mnoha oblastech samozřejmě existuje prostor pro zlepšení, nesmí tato skutečnost zastiňovat zásadní pozitivní vliv, který politika soudržnosti má.
Rád bych vás ujistil, že Komise před problémy neuhýbá.
V minulosti jsme ostatně navrhli změny, z nichž některé byly přijaty, a budeme i nadále usilovat o zlepšení politiky soudržnosti. Politika soudržnosti představuje jednoznačný přínos pro chudší regiony Evropské unie, ale také jasný přínos pro zbytek Evropy.
(RO) Dovolte mi také poděkovat panu komisaři za kvalitu poskytnutých informací.
Rád bych však vznesl ještě další připomínku.
V rozpravě, jako je tato, ve které se zabýváme takovýmto tématem, bychom se, myslím, měli spíše soustředit na budoucí opatření zaměřená na to, abychom se propříště podobným situacím vyhnuli, a může pro nás být, mohu-li to tak říci, důležitější klást si otázku, zda takováto čísla, když je veřejnost zaznamená, nemohou vést k poklesu důvěry občanů v činnost orgánů EU.
(DE) Pane předsedající, pane komisaři, chtěl bych vám velmi poděkovat za toto vysvětlení, protože poskytuje základ pro rozumnou diskusi a je také jasným závazkem vůči našim malým a středním podnikům.
Na tyto podniky koneckonců připadají dvě třetiny pracovních míst v Evropě a 80 % odvedených daní.
Chci se proto zeptat, zda věříte, že bychom v budoucnu mohli posílit rámcové podmínky a infrastrukturu pro výzkum těchto programů o něco více.
(LT) Pane předsedající, mám následující otázku.
Peníze ze strukturálních fondů, a zvláště z Evropského sociálního fondu, jsou velmi důležité.
Slouží ke zvyšování kvalifikace pracovníků a zachovávání pracovních míst tak, aby na ně mohly nastoupit kvalifikované osoby.
Domníváte se však, že existují rovné podmínky pro bohaté mezinárodní firmy, vzhledem k tomu, že k získání peněz ze strukturálních fondů či Evropského sociálního fondu si musí přispět z vlastních zdrojů, a malé a střední podniky, které také chtějí vzdělávat své lidi a mít kvalifikované zaměstnance?
Neuvažujete vzhledem k tomu, že podmínky pro velké firmy na jedné straně a malé a střední podniky na straně druhé nejsou stejné, v této věci o nějakých návrzích?
Pane předsedající, děkuji za otázky.
Pokud jde o infrastrukturu pro výzkum, malé a střední podniky už z Evropského fondu pro regionální rozvoj získávají značné prostředky, zvláště na podporu inovací; v této oblasti k nim směřují dotace na inovace v řádech desítek miliard eur.
V období 2000-2006 se na tuto oblast soustředěně zaměřilo více než 30 000 podniků.
Zabýváme se skutečností, že obzvláštní důraz je nutno klást na infrastrukturu pro výzkum, a to zvláště do budoucna - nejen v oblasti ekonomiky, ale také na poli základního výzkumu.
Existuje možnost, že ještě ve stávajícím období poprvé podpoříme těmito prostředky jeden projekt v oblasti infrastruktury pro výzkum, který je také součástí plánu postupu Evropského strategického fóra pro výzkumné infrastruktury (ESFRI), protože zkoumání tohoto projektu ukázalo, že má velmi trvalý dopad i mimo region vlastního projektu v tom smyslu, že povede k vytvoření pracovních míst, a to nejen pracovních míst v oblasti výzkumu, ale také pracovních míst v dodavatelských podnicích, protože i infrastruktura pro základní výzkum potřebuje služby a subdodávky.
Řečeno jinak, mohlo by tak vzniknout skutečné centrum dané oblasti v příslušném regionu - v tomto případě regionu v Maďarsku.
Mělo by se také jednat o signál pro nadcházející programové období, třeba pro univerzity, u kterých koneckonců také budou konkrétní důsledky.
Už dnes skoro třetina činnosti univerzit probíhá v oblasti aplikovaného výzkumu, což v konečném součtu prospívá ekonomice a vytváří trvalá pracovní místa.
Pokud jde o otázku, kterou položila kolegyně, v rámci Evropského sociálního fondu získají podporu na školení obecně zaměstnaní či dočasně nezaměstnaní pracovníci, aby se tak zlepšily jejich možnosti na trhu práce.
Ať už v podniku, kde jsou zaměstnáni, či pokud zaměstnáni nejsou, aby se zlepšily jejich dovednosti nebo se prostě obecně zvýšila jejich kvalifikace pro jiné možné typy zaměstnání.
Mohu vám dát následující příklad - protože to je možná to, na co jste narážela, a zároveň něco, co bylo značně kritizováno.
Jedná se o to, že další vzdělávání bylo nabídnuto pracovníkům firmy McDonald's.
Je zde třeba jasně rozlišovat: Jednalo se o další vzdělávací opatření pro pracovníky firmy McDonald's, aby se zvýšila jejich kvalifikace pro trh práce a pracovní proces.
Jak víte - protože se to koneckonců někdy kritizuje - u pracovních míst u firmy McDonald's, kterým se často říká "McJobs", se v zásadě jedná o práci na částečný úvazek, která nevyžaduje žádnou zvláštní kvalifikaci; jedná se o práci, kterou často vykonávají studenti.
Jde o zlepšování dovedností těchto lidí.
U interní rozšiřující kvalifikace, například v rámci tohoto projektu, třeba firma McDonald's nesla všechny náklady sama.
Jinými slovy, snažíme se a usilujeme o to, abychom zajistili, že se další vzdělávání, kterého se pracovníkům dostává, bude soustředit na jejich osobní kvalifikaci.
Vzhledem k tomuto se domnívám, že by nemělo hrát roli, kde tito lidé pracují; našim cílem musí být spíše dále zlepšovat kvalitu dovedností každého jednotlivce tak, aby byli lidé lépe připraveni pro stále mobilnější pracovní trh, a aby se tak, jak jen to je možné, zamezilo nezaměstnanosti.
Předmět: Evropský nástroj mikrofinancování Progress
Provádění evropského nástroje mikrofinancování Progress probíhá zjevně pomaleji, než se očekávalo.
Tato situace, která nepřehlédnutelně kontrastuje s rychlostí, s jakou byl tento nástroj v březnu 2010 přijat, by mohla ohrozit jeho účel.
Jak hodlá Komise tento proces urychlit a zajistit, aby se prostředky z tohoto nástroje dostaly až k těm nejzranitelnějším osobám a zároveň aby bylo jejich přidělování správně geograficky vyváženo?
Co plánuje Komise udělat pro to, aby členské státy přiměla financovat poradenské a školící programy a také aby se zajistilo dotování plateb úroků z prostředků Evropského sociálního fondu, jak bylo dohodnuto?
Jakým způsobem Komise zajistí, aby byly o evropském nástroji mikrofinancování Progress informovány cílové skupiny?
člen Komise. - Vážení kolegové, jsem rád, že mohu ohlásit, že obě části evropského nástroje mikrofinancování Progress - část záruční a část hotovostních produktů - už nyní plně fungují.
Jen tři měsíce po vstupu rozhodnutí v platnost Komise definitivně schválila Evropskému investičnímu fondu mandát k zahájení záručních operací pro poskytovatele mikrofinancování.
Minulý listopad zřídila Komise zvláštní investiční nástroj. Díky tomu budou první mikropůjčky poskytnuty už tento měsíc.
S potěšením také oznamuji, že se Komisi podařilo zajistit dodatečné financování pro mikropodnikatele v Evropě.
Evropská investiční banka napodobí Evropskou unii a rovněž poskytne 100 milionů EUR a očekáváme, že se připojí i další přispěvatelé.
Celkový objem půjček v rámci nástroje mikrofinancování Progress tak dosáhne, jak bylo plánováno, asi 500 milionů EUR.
Tyto peníze prospějí nezaměstnaným, osobám, jimž hrozí sociální vyloučení, či zranitelným osobám, jež mají obtíže s přístupem ke běžnému úvěrovému trhu.
Zajištění toho, aby se dosáhlo na tyto cílové skupiny, a podpora zeměpisné vyváženosti představují klíčové prvky mandátu, který Komise Evropskému investičnímu fondu dala.
Operace, které byly doposud schváleny, nebo které se připravují, naznačují, že oba cíle budou splněny.
Od počátku roku 2011 budou poskytovány mikropůjčky prostřednictvím nově zřízené instituce pro mikrofinancování v Belgii, která se soustředí na znevýhodněná městská společenství, a prostřednictvím nadace v Nizozemsku, která se zaměří na jednotlivce, kteří nemají přístup k běžnému financování.
EIF oznámil, že připravované operace budou vyvážené také z hlediska zeměpisného pokrytí.
Očekává se, že asi 40 % se prostřednictvím zprostředkovatelů proinvestuje v západní Evropě a asi 60 % ve střední a východní Evropě.
Je dobře známo, že mikrofinancování je nejúčelnější, pokud se začínajícím podnikatelům a mikropodnikům poskytují doprovodné služby na podporu podnikání.
Komise tedy podnikne kroky k podpoře řídících orgánů a zprostředkujících subjektů Evropského sociálního fondu, aby zintenzivnila podporu samostatně výdělečně činných osob a mikropodniků.
Na stávající programové období ESF vyčlenily členské státy na podporu podnikání více než 2,7 miliardy EUR.
Podnikatele lze také podpořit slevami z úroků.
To, zda tyto slevy budou, nebo nebudou dotovány z ESF, je však na rozhodnutí jednotlivých členských států.
Prozatím pouze jeden členský stát, totiž Litva, naznačil, že této možnosti využívá.
Konečně: Komise podpoří informovanost o nástroji mikrofinancování Progress.
Poskytovatelé mikrofinancování, kteří jsou zamýšleným příjemcům nejblíže, poskytnou informace o dostupnosti mikropůjček.
Komise k poskytování informací o nástroji mikrofinancování Progress využije stávajících sítí služeb veřejné zaměstnanosti, řídících orgánů ESF a neziskových organizací.
V neposlední řadě se Kampaň Mládež v pohybu zvláště zaměří na příležitosti zakládat vlastní firmy a získat mikropůjčky pro mladé lidi z různých prostředí.
(HU) Pane předsedající, bylo potěšující slyšet informace od pana komisaře a chtěla bych ujasnit jednu věc.
Když jsme před pár týdny obdrželi zprávu Komise a Evropského investičního fondu, hovořilo se v ní o celkové sumě v přibližné výši jenom 200 milionů EUR.
Jedna z mých otázek se týkala přesně tohoto, totiž že původní slib či plán předpokládal 500 milionů EUR.
Zajímalo by mě, odkud se vzaly tyto dodatečné prostředky.
Mám za to, že je to velmi důležité, protože se jedná o program vysoké priority ke zmírnění dopadů krize, což je částečně také důvod, proč jsme s jeho přijetím spěchali.
Další důležitá otázka byla, zda členské státy podporují dotace na platbu úroků a školící a poradenské prvky ze Sociálního fondu.
Původní plán zahrnoval i toto, pak ale - zdá se - Komise tuto věc opomenula.
Poskytování informací, zajištění toho, aby se dostaly k lidem, je velmi důležité.
(PL) Pane předsedající, pane komisaři, chtěl bych poděkovat za tyto informace.
Naprosto s vámi souhlasím v tom, že tento nástroj, o kterém jsme dnes hovořili, je nástrojem velmi důležitým.
Stojí však za to zmínit, že bychom měli také odpovědět na otázku, které státy nástroj mikrofinancování využívají.
Znepokojilo mne, že jste ve své odpovědi uvedl, že bychom měli zajistit různé úrovně rozdělení podle státu a zeměpisné oblasti.
Využily už některé státy tohoto nástroje?
(RO) Pane předsedající, mladé lidi zřejmě hospodářská a finanční krize zasáhla nejvíce, nesmíme však zapomínat ani na nezaměstnané lidi ve věku nad 45 let.
Ráda bych vám položila následující otázku, protože jste zmiňoval, že 60 % evropského nástroje mikrofinancování Progress půjde do střední a východní Evropy: Zjistil jste, jaké překážky doposud bránily zemím v tomto regionu využít tohoto nástroje dostatečným způsobem?
Velmi děkuji za váš zájem a připomínky.
Tématem mikrofinancování se ve skutečnosti zabývá více generálních ředitelství, přičemž pan Andor má, pokud jde o podstatu věci, určité vedoucí postavení.
Jedná se však také o něco, čím se zabýváme v rámci regionální politiky.
Pokud jde o úrokové sazby, některé členské sáty nastavily - takříkajíc jako podmínku - strop, který se pohybuje asi mezi 8 a 9,5 procenty.
V této souvislosti je třeba také zohlednit to, že režijní náklady - a o této věci se vždy diskutovalo, i v rámci příprav na všechny tyto věci - jsou v poměru k vlastním půjčkám přirozeně poměrně vysoké, a tyto vzniklé je tudíž třeba pokrýt.
Je třeba nalézt rozumnou střední cestu, a já se domnívám, že se nám to podařilo.
Ke druhé otázce mohu říci, že nástroj JASMINE, který má pomáhat s vhodnými přípravami mikrofinancování a připravit půdu pro ustavení zprostředkovatelů a jejich vyškolení, se v současné době využívá k přípravě 15 institucí v 15 různých zemích, z nichž 11 se nachází ve střední a východní Evropě a čtyři v Evropě západní.
Nevzpomínám si teď na to, o které země se konkrétně jedná, ale v podstatě jde hlavně o nové členské státy, přičemž očekáváme, že v příštích letech bude v rámci programu JASMINE náležitě připraveno dalších 20 zprostředkovatelů.
Pokud jde o poslední otázku, prosím o pochopení, protože nedokážu z hlavy odpovědět.
Předložíme odpověď písemně a uvedeme v ní podrobné důvody pro omezení přístupu.
V každém případě bych však předpokládal, že zde často dochází ke komunikačním problémům a že tu také existují překážky, protože u mnoha potenciálních úvěrových klientů se jedná o osoby, které už nemohou získat půjčky od "klasických" bank, a panují tak jisté obavy a určitá zdrženlivost, pokud jde o využití těchto nástrojů.
Je-li situace taková, a pokud se utvrdí a začne jít o zavedený stav, pak ale bude nutné provést v této oblasti příslušnou osvětu.
Předmět: Doplňková podpůrná opatření pro malé a střední podniky při provádění politiky cestovního ruchu
Průmysl cestovního ruchu čelí stejně jako všechna ostatní hospodářská odvětví stále více celosvětové konkurenci.
Aby byla zachována konkurenceschopnost cestovního ruchu, stanovila Evropská unie v Lisabonské smlouvě cíl podporovat konkurenceschopnost odvětví a vytvářet prostředí příznivé pro rozvoj podniků.
K tomuto účelu se stanoví tyto cíle: podpora inovací v cestovním ruchu, zlepšení kvality všech služeb cestovního ruchu, zdokonalování odborných znalostí zaměstnanců v tomto odvětví.
Podniky v cestovním ruchu však většinou patří k malým a středním podnikům a nemohou samy tyto cíle uskutečňovat.
Tento stav je ovlivněn několika skutečnostmi, například omezeným množstvím finančních zdrojů, nedostatkem kvalifikovaných pracovníků a neschopností reagovat rychle na změny, z čehož vyplývá potřeba dodatečných finančních zdrojů.
Nedomnívá se Komise, že by bylo vhodné rozvíjet v tomto směru strategii a vypracovat podrobný akční plán obsahující zvláštní podpůrná opatření pro malé a střední podniky a mechanismy financování, které by mohly přispět k překonání obtíží, jimž toto odvětví čelí?
Pane předsedající, dámy a pánové, pro evropský průmysl cestovního ruchu, tak jako pro mnoho jiných odvětví ekonomiky, je globalizace stále větší výzvou.
Jedná se o výzvu, jejíž význam už Komise zdůrazňovala a jíž se při mnoha příležitostech zabývala, zvláště ve sdělení "Průmyslová politika pro éru globalizace".
Třicátého června loňského roku navíc Komise přijala zvláštní sdělení o cestovním ruchu, které navrhuje - v souladu s Lisabonskou smlouvou a novou strategií Evropa 2020 - konsolidovaný politický rámec k posílení konkurenceschopnosti v tomto odvětví s cílem učinit evropské odvětví cestovního ruchu odvětvím skutečně moderním, udržitelným a odpovědným.
Tento konsolidovaný rámec stojí na zásadě, jíž je vytvoření prostředí, které napomáhá rozvoji mikropodniků a malých a středních podniků v odvětví cestovního ruchu.
K dosažení tohoto cíle jsme navrhli tři konkrétní opatření, která se zaměřují zaprvé na podporu konkurenceschopnosti v evropském odvětví cestovního ruchu, zadruhé na podporu rozvoje udržitelného, odpovědného a vysoce kvalitního cestovního ruchu a zatřetí na konsolidaci image a profilu Evropy jakožto souboru udržitelných a vysoce kvalitních turistických destinací a samozřejmě také na maximalizaci potenciálu finančních politik a nástrojů EU pro rozvoj cestovního ruchu.
Podporované iniciativy by měly tomuto odvětví poskytnout nástroje nezbytné k tomu, aby se přizpůsobilo výzvám, kterým provozovatelé v tomto odvětví čelí, a aby ve věci konkurenceschopnosti zacílilo úsilí na dosažení udržitelného vývoje.
Samozřejmě budou podniknuta konkrétní opatření k podpoře inovací v odvětví cestovního ruchu, ke zlepšení kvality turistických služeb a zdokonalení odborných dovedností pracovníků v cestovním ruchu, protože na cestovní ruch už dále nesmíme pohlížet jako na odvětví, které sestává výlučně z rodinných podniků; musíme hledat cesty, jak jej učinit modernějším a konkurenceschopnějším.
Uvedu několik příkladů, které se týkají vzdělávání a odborných dovedností: Vznikne platforma "IKT a cestovní ruch", která má odvětví cestovního ruchu a podnikům, které v něm působí, pomoci přizpůsobit se vývoji na trhu nových informačních technologií a zvýšit svou konkurenceschopnost.
Všechny tyto návrhy a myšlenky jsou obsaženy ve sdělení Komise, které už schválila Rada a o kterém vedeme rozpravu v Parlamentu - zpravodaj je v této sněmovně přítomen.
Provozovatelé z odvětví cestovního ruchu budou pobídnuti, aby lépe využívali různé programy Unie, např. program Leonardo, Rámcový program konkurenceschopnost a inovace, program Erasmus pro mladé podnikatele, Evropský sociální fond a jiné programy.
Vytvoření příhodného prostřední pro provozovatele z tohoto odvětví napomohou také strategie k posílení diverzifikace služeb v oblasti cestovního ruchu a vytvoření virtuálního elektronického střediska pro sledování evropského cestovního ruchu.
Musím také zdůraznit, že malé a střední podniky mohou těžit z dalších průřezových iniciativ a získat z nich prostředky.
Zmínil bych společnou iniciativu Komise, Evropského investičního fondu a Evropské investiční banky JEREMIE, která se zaměřuje na zlepšení přístupu k financování pro mikropodniky a malé a střední podniky, a to zvláště prostřednictvím rizikového kapitálu, půjček, záruk, mikroúvěrů a jiných forem návratné pomoci.
Konečně bych chtěl poukázat na to, že na malé a střední podniky v odvětví cestovního ruchu se plně vztahují opatření navržená v rámci iniciativy Small Business Act, jejímž záměrem je podpořit podnikatelské prostředí přesně takových podniků.
Parlament obdrží aktualizované znění za několik týdnů.
Small Business Act se tedy také stane nástrojem k zajištění malých a středně velkých podniků, které skýtají obrovský potenciál, pokud jde o rozvoj odvětví, jež se mi, jak doufám, v příštím roce podaří posílit, protože jsem naprosto přesvědčen o tom, že evropská politika tak, jak je zakotvena ve Smlouvě, může dát skvělé práci, kterou v tomto směru už odvádějí regiony Evropy a členské státy, přidanou hodnotu.
Mám proto za to, že jsem schopen poskytnout váženému panu poslanci, který položil tuto otázku, ujištění, že Komise i já osobně jsme připraveni usilovně pracovat na tom, aby byla malým a středním podnikům v tomto odvětví zajištěna podpora a pomoc, pokud jde o jejich úsilí domoci se ekonomických nástrojů EU, a to jako součást politické strategie zaměřené na to, aby se z cestovního ruchu stalo jedno z klíčových odvětví naší hospodářské a odvětvové politiky.
(LT) Pane předsedající, asi všichni dnes tady v Parlamentu doufáme, že vaše prognóza budoucího vývoje v oblasti cestovního ruchu se skutečně vyplní a že v této oblasti nejenže dojde k rozvoji, ale že se stane příznivou pro investice.
Jak víte, cestovní ruch je dnes v Evropské unii stále nerovnoměrně rozvinut, a to z objektivních i subjektivních důvodů.
Mám otázku.
Ve strategii EU pro region Baltského moře se dosažení atraktivity a dostupnosti tohoto regionu uvádí jako jeden z hlavních cílů.
Čeho přesně se v tomto směru za rok podařilo dosáhnout?
(IT) Pane předsedající, komisaři, dámy a pánové, chtěl bych poděkovat panu Balčytisovi za jeho otázku, díky které se naše rozprava soustředí na témata, jimž se bude Parlament moci znovu věnovat v nadcházejících měsících v rámci parlamentní zprávy, jejíž vypracování je mým úkolem.
Především musíme uznat, že sdělením, k jehož přijetí došlo v červnu minulého roku, a souvisejícím plánem provádění, jenž byl představen před několika týdny, poskytl pan místopředseda Tajani nové evropské politice cestovního ruchu, kterou stanoví Lisabonské smlouva, velmi silnou podporu.
Tyto dva akty se zaměřují zvláště na malé a střední podniky a na konkurenceschopnost v tomto odvětví, přičemž zmiňují obzvláště inovace a otázky související se vzděláváním.
Pokud jde o financování, musíme postupovat na dvou frontách: Jednak musíme zvyšovat povědomí o fondech, které už existují, a zajistit, aby byly využívány více, a zadruhé musí Parlament silně prosazovat - a tím skončím, pane předsedající, - začlenění konkrétních rozpočtových položek politiky cestovního ruchu do finančního výhledu na roky 2014-2020.
(RO) Některé země využívají k rozvoji cestovního ruchu třeba regionální program Konkurenceschopnost a inovace či operační program, v případě Spojeného království či Řecka se jedná o operační program pro regionální rozvoj.
Ráda bych se zeptala, zda zamýšlíte vytvořit evropský rámec ke zvýšení účasti malých a středních podniků na čerpání prostředků z evropských fondů k rozvoji cestovního ruchu.
Pane předsedající, dámy a pánové, dovolte mi poděkovat panu Balčytisovi za to, že mi poskytl příležitost vyjádřit se k tématu, jež je ze všech témat, pro které jsem coby evropský komisař příslušný, mému srdci zvláště blízké, a jako první evropský komisař pro cestovní ruch věřím, že politika cestovního ruchu je, společně s odvětvovou a prostorovou politikou, prioritou.
Abych vám však dal konkrétní odpověď, hlavní problém, kromě politických iniciativ, které jsem se snažil od doby, kdy jsem se stal komisařem, provádět, je ten, na který ve svém projevu narážel pan Fidanza: Protože EU nebyla před vstupem Lisabonské smlouvy v platnost příslušná pro politiku cestovního ruchu, neobsahuje současný finanční výhled prostředky potřebné k tomu, aby se EU mohla podílet na významném úsilí v oblasti cestovního ruchu.
Máme zajímavé programy, např. program Calypso, které ve Španělsku doplňují podle mého názoru velmi pozitivní regionální iniciativy.
Ačkoliv jasně rozumím tomu, co pan Fidanza uvádí ve zprávě, kterou Parlament brzy předloží, podpora bude, protože objem prostředků vyhrazených pro politiku cestovního ruchu se v příštím finančním výhledu zvýší.
Může dojít k jejich navýšení v rámci osmého rámcového programu či prostřednictvím zavedení rozpočtových položek ad hoc.
Podstatné však je, že Parlament na tento problém upozorňuje, protože je obtížné poskytnout konkrétní odpovědi, nejsou-li zřízeny příslušné ekonomické nástroje.
To nicméně neznamená, že nebudeme postupovat velmi odhodlaně.
Jak víte, došlo k přijetí bezpočtu iniciativ, belgické předsednictví zorganizovalo významnou akci na Maltě a maďarské předsednictví už oznámilo, že uspořádá významnou akci, jež se bude zvláště věnovat cestovnímu ruchu - to bylo tématem naší první schůzky, která proběhla před pár dny v Budapešti.
Jsem rád, že pan Balčytis nadnesl otázku cestovního ruchu v regionu Baltského moře: Cestovní ruch jako téma se netýká výlučně ekonomik středomořských zemí - Španělska, Francie, Itálie, Řecka a Malty.
Jedná se o velmi důležitý zdroj pro celou Evropskou unii, a to včetně zemí střední a východní Evropy, které mají své vlastní památky a vlastní potenciál, který je třeba rozvíjet.
Pokud jde o pobaltské státy, domnívám se, že jedno z témat, které mimochodem řeší text, jenž byl schválen 30. června loňského roku, je vztah s nově vznikajícími třídami; se vznikem střední třídy v Rusku.
Miliony a miliony Rusů mají turistické plány, a chtějí proto vycestovat ze své země.
Je zde problém s vízy.
Tento problém, myslím, existuje také v případě Číny, Evropská komise a ministři příslušní pro oblast cestovního ruchu jsou odhodláni snažit se tento problém s potenciálními návštěvníky jak z Ruska, tak z Číny vyřešit.
Chceme věci urychlit a usnadnit těmto návštěvníkům vstup do našich zemí.
Pobaltské země navíc mohou, protože leží blíže Rusku, sklidit potenciální ekonomické plody také z přijetí turistů ze střední třídy, která se v této zemi utváří.
Jedná se o věc, která je středobodem naší práce na podporu politik cestovního ruchu, a povzbuzující je pro mě také skutečnost, že mnoho ministrů z různých členských států, a to včetně Spojeného království - setkal jsem se s novým britským ministrem pro cestovní ruch před několika týdny v Londýně - a Francie, vyjádřilo pevné odhodlání podpořit politiku cestovního ruchu EU.
Podstatné je stanovit řadu bran pro turisty, protože Evropa musí představovat přidanou hodnotu.
Mám velkou radost, že komisařka Vassiliou se rozhodla do textu o sportu, který byl dnes přijat, zařadit také to, že významné sportovní akce, např. blížící se olympijské hry v Londýně jsou velkou příležitostí pro celou Evropskou unii.
Stručně řečeno, musíme zajistit, aby každá země v EU mohla fungovat jako brána tak, aby turisté vstoupili do příslušné země a navštívili ji, ale pak se po skončení návštěvy vydali do dalších evropských zemí.
Jedná se o další opatření, které může Evropská komise přijmout, a podpora Parlamentu je podle mě klíčová.
Dovolte mi vám nyní poděkovat za vaše budoucí úsilí, a to jak za úsilí v rozpravě o politice cestovního ruchu, tak za úsilí ve všech rozpravách o blížících se rozpočtových krocích.
Druhá část
Předmět: Iniciativy a programy na modernizaci vysokého školství
V některých členských státech Evropské unie byly provedeny studie zjišťující, nakolik se vysokoškolská zařízení přizpůsobila novým požadavkům trhu práce a jaké mají absolventi po dokončení vysokoškolského studia příležitosti nalézt práci.
Výzkumy bohužel ukázaly, že mnohé univerzity připravují odborníky pro trh, které je již nasycen.
Programy vysokých škol nejsou vždy připravovány s ohledem na požadavky trhu práce, a proto jsou tímto jevem nejvíce postiženi mladí lidé, kteří právě dokončili studium.
Pracovní program Komise na rok 2011 obsahuje zmínku o modernizaci vysokého školství.
Upřesňuje, že mohou být předkládány návrhy týkající se systémů hodnocení a transparentnosti činností vysokoškolských zařízení.
Jaké konkrétní programy a iniciativy tedy plánuje Komise schválit s cílem modernizovat vysokoškolské vzdělávání v Evropě?
Má Komise v úmyslu připravit zvláštní strategii pro modernizaci vysokého školství, aby měli mladí absolventi vysokých škol možnost co nejrychleji najít práci?
Kolik prostředků hodlá Komise v budoucnu investovat do těchto programů a iniciativ zaměřených na mládež?
členka Komise. - Pane předsedající, vzdělání je jedním z hlavních faktorů, které rozhodují o zaměstnatelnosti.
Riziko nezaměstnanosti je u lidí s vysokoškolským vzděláním o 40 % nižší než už osob, které dosáhly pouze vzdělání středoškolského.
Nicméně nezaměstnanost a podzaměstnanost mladých jsou dnes nepřijatelně vysoké.
Příliš mnoho absolventů má problémy s přechodem na trh práce a se získáním kvalitního zaměstnání, které odpovídá jejich vzdělání.
Samozřejmě úsilí zlepšit zaměstnatelnost začíná už dlouho před vysokoškolským vzděláním.
Komise spolupracuje s členskými státy na vymezení dovedností či klíčových schopností, jimž se mladí lidé mají ve škole naučit.
Dnes mladí lidé potřebují širší spektrum dovedností než kdy dříve, aby se jim v globalizované ekonomice dařilo.
Mnoho z nich bude působit na pracovních místech, která ještě neexistují.
Mnoho z nich bude potřebovat pokročilé jazykové, mezikulturní a podnikatelské dovednosti.
Technologie bude i nadále měnit svět způsoby, které si nedokážeme představit, a schopnost učit se dál a schopnost inovovat se tedy stanou klíčovými faktory zaměstnatelnosti.
Velmi podstatné je však i vedení.
Mladí lidé stojí v oblasti vzdělání před stále větším množstvím voleb.
Musí mít možnost rozhodovat se informovaně.
K tomu je zapotřebí lepších informací o možnostech vzdělání a odborné přípravy, a to včetně jasné představy o pracovních příležitostech.
Musíme vytvořit kvalitní služby v oblasti kariérního poradenství a kvalitní profesní poradenství se silným zapojením orgánů pracovního trhu.
Přejdu nyní k vysokoškolskému vzdělávání; Komise nedávno, jak víte, spustila stěžejní iniciativu strategie Evropa 2020 "Mládež v pohybu", která si za cíl klade lépe přizpůsobit vzdělání a odbornou přípravu potřebám mladých lidí.
V současnosti začínáme s prováděním různých části této strategie.
Později v průběhu tohoto roku plánuje Komise představit nové sdělení o modernizaci vysokoškolského vzdělání.
Provedeme inventuru pokroku v přizpůsobování vysokoškolského vzdělání potřebám společnosti založené na znalostech, a to včetně otázky zaměstnatelnosti.
Vymezíme hlavní výzvy ve vztahu k budoucnosti a stanovíme naši odpověď.
V rámci těchto snah Komise posílí evropskou platformu pro dialog mezi univerzitami a podniky tak, aby se zvýšila zaměstnatelnost studentů a rozvinula úloha vzdělání v rámci vědomostního trojúhelníku.
V globálnějším a mobilnějším světě může transparentnost výkonnosti vysokoškolských institucí stimulovat jak soutěžení, tak spolupráci, a stát se podnětem k dalším zlepšením a modernizaci.
Stávající mezinárodní žebříčky ovšem mohou podávat neúplný obraz výkonnosti univerzit.
Letos představí Komise výsledky studie proveditelnosti vytvoření alternativního vícerozměrného systému hodnocení, který by odrážel různorodost vysokoškolských institucí.
Evropa se musí zlepšit v předjímání dovedností potřebných v budoucnu.
Proto Komise spustila Program pro nové dovednosti a pracovní místa, který jde ruku v ruce s naší iniciativou Mládež v pohybu.
Program pro nové dovednosti a pracovní místa se zabývá tím, jak pomoci našim mladým lidem stát se zaměstnatelnějšími.
Především potřebujeme poskytnout lidem tu správnou směs dovedností, aby se mohli přizpůsobovat naší rychle se měnící společnosti.
Náš přehled dovedností EU, který se stane funkční v roce 2012, pomůže předjímat nejen dovednosti, které zaměstnavatelé potřebují dnes, ale také ty, které budou potřeba do budoucna.
Letos na jaře hodlá Komise navrhnout nové evropské referenční hodnoty pro studijní mobilitu a pro úlohu, kterou vzdělávání hraje v přípravě lidí na to, aby byli zaměstnatelní na trhu práce založeném na znalostech.
Konečně programy EU na podporu vzdělání, odborné přípravy a mládeže, včetně programů mobility jako např. programu Erasmus, mohou mladým lidem pomoci zlepšit si šance na pracovním trhu tím, že jim umožní získat cenné mezinárodní zkušenosti a rozvinout své intelektuální chápání.
(LT) Pane předsedající, paní komisařko, děkuji za vaši opravdu vyčerpávající odpověď.
Ráda bych však položila další otázku.
Evropská unie musí zaručit všem občanům právo na kvalitní vysokoškolské vzdělání.
Mezi systémy vysokoškolského vzdělání, náklady na něj a poskytováním půjček na studia ale v jednotlivých členských státech existují mnohé rozdíly.
Vysoké úroky na půjčky na studium a nepříznivé podmínky splácení těchto úvěrů mladé lidi často od vysokoškolského studia ve své vlastní zemi odrazují a podporují odliv mozků do jiných zemí.
Zamýšlí Evropská komise zveřejnit pokyny stran preferovaných podmínek pro studentské půjčky?
(PL) Pane předsedající, rád bych položil jenom jednu otázku, ačkoliv bychom v této souvislosti mohli hovořit o mnoha různých věcech.
Rád bych se vás zeptal, paní komisařko, zda se nějak pracuje na navýšení prostředků na studentské výměnné programy v Evropě.
Mám dojem, že objem prostředků, který máme pro Erasmus a další programy k dispozici, zůstává po mnoho let stejný.
V současné době jsou tato stipendia v každém případě velmi nízká.
(EL) Paní komisařko, je pravdou, že právě tato otázka spadá do působnosti subsidiarity.
Evropská unie však členským státům poskytuje financování na modernizaci sylabů v těchto členských státech.
Například v rámci předchozího, třetího, rámce podpory Společenství čerpaly mnohé členské státy financování Společenství za tímto účelem.
Mám velmi konkrétní otázku: Má Komise k dispozici data o účinnosti vynaložení prostředků, které byly a budou poskytnuty členským státům?
členka Komise. - Nejprve k otázce rozdílů mezi institucemi vysokoškolského vzdělání: Je to přesně tak!
Proto chceme transparentnost v záznamech o studijních výsledcích na univerzitách.
Proto nyní dokončujeme studii proveditelnosti, na jejímž základě se pokusíme podívat na žebříčky univerzit, zmapování univerzit a kvalitu univerzit, abychom dali studentům možnost volit na základě většího množství informací.
Cílem je, aby přesně věděli, kde a co studovat a jaká je kvalita univerzity, kterou hodlají navštěvovat.
Pokud jde o poplatky, myslím, že s vámi souhlasím v tom, že vysoké poplatky si žádají spravedlivě nastavené půjčky, ale jak jistě víte, to je v kompetenci členských států.
Víme, že jednou z věcí, na níž se ekonomové shodnou, je to, že investice do vzdělání jsou něčím, co přinese dlouhodobé výsledky, růst a pracovní místa, a já tedy vždy naléhavě vyzývám vlády, aby neškrtaly investice do univerzit či do vzdělání obecně.
Souhlasím navíc s váženým panem poslancem, který nadnesl otázku nedostatečnosti stipendií na programy mobility, jako je např. program Erasmus.
I z tohoto důvodu dokončujeme další studii proveditelnosti - studii, kterou provádí London School of Economics a která bude, doufám, k dispozici za pár měsíců -, na jejímž základě spolu s Evropskou investiční bankou prozkoumáme možnost vytvoření evropské studentské půjčky pro mobilitu.
Jsem si jista, že takto budou mít studenti, ať už jsou bohatí, či chudí, možnost využít těchto vynikajících stipendií na podporu mobility.
Co se týče otázky pana Papanikolaoua, hovoří o strukturálních rozvojových fondech, na základě kterých mohou vlády budovat svou infrastrukturu v oblasti vzdělávání.
Strukturální fondy bohužel nespadají do mé kompetence, zeptám se však pana komisaře Hahna, zda existují nějaké zprávy členských států o výsledku těchto dotací, a pokud tomu tak je, určitě vám dám vědět.
Předmět: Výsledky žáků v členských státech EU
Výsledky patnáctiletých žáků v nedávno zveřejněném mezinárodním srovnávacím hodnocení OECD (mezinárodní výzkum PISA 2009) celkově ukazují, že konkurenceschopnost EU je vážně ohrožena, neboť v testu čtenářské gramotnosti (úroveň 5-6) se v první desítce umístily pouze dva členské státy EU.
V testu matematické gramotnosti jsou mezi nejlepšími deseti jen tři země EU, žádná z nich není mezi prvními pěti.
Vezmeme-li v úvahu, že v roce 2020 se tito mladí lidé i jejich mladší spolužáci již budou aktivně účastnit pracovního trhu nebo se budou připravovat na vstup na něj, je třeba co nejrychleji přijmout v členských státech účinná opatření, aby se kvalita školního vzdělávání výrazně zvýšila.
Hodlá Komise provést podrobné hodnocení uvedené studie a předložit členským státům konkrétní doporučení ohledně osvědčených postupů?
Plánuje se vypracovat program k šíření těchto osvědčených postupů nebo zřídit platformu, na níž by bylo možné o těchto problémech diskutovat?
Mělo by se s členskými státy hovořit o tom, jaká opatření je třeba přijmout, aby se výsledky zlepšily?
členka Komise. - Jak víte, je na každém členském státu, aby si rozhodl, jak zorganizuje svůj vzdělávací systém. Je to v souladu s článkem 165 Smlouvy o fungování Evropské unie.
Přesto Komise spolupracuje s členskými státy na rozvoji vzájemného učení a výměny osvědčených postupů.
Jak jsme uvedli ve strategii Evropa 2020, pro budoucnost Evropy jako společnosti založené na znalostech a společnosti inkluzivní je životně důležité, aby vzdělávací systémy byly reformovány a modernizovány tak, aby se vyrovnaly těm nejlepším na světě.
Studie PISA organizace OECD je pro tyto diskuse významným zdrojem.
Obraz, který členským státům EU dává poslední studie PISA, zveřejněná v prosinci 2010, je smíšený.
Obsahuje náznaky významného zlepšení u některých systémů, ale celkově je ještě zapotřebí velkého pokroku.
Tyto výsledky budou představovat významný vstup pro budoucí diskuse mezi Komisí a členskými státy.
Evropská referenční hodnota, kterou přijala Rada v květnu 2009, usiluje o přiměřenou úroveň základních dovedností v oblasti čtení, matematiky a přírodních věd tím, že vyzývá k tomu, aby se počet žáků ve věku 15 let, kteří nedosáhnou dostatečného výsledku, snížil do roku 2020 pod hranici 15 %.
Nyní mi dovolte přečíst úryvek ze zprávy PISA, který je velmi podstatný.
Podíl žáků, kteří nedosahují dostatečného výsledku ve čtení, jenž se zvýšil z 21 % v roce 2000 na 24 % v 2006, se v roce 2009 zlepšil na 20 %.
Referenční hodnota OECD na rok 2010, tj. snížit podíl z roku 2000 o 20 % a dosáhnout 17 %, však dosažena nebyla.
Podíl žáků, kteří nedosahují dostatečné úrovně v matematice a přírodních vědách, od roku 2006 klesá.
V přírodních vědách byl pokrok větší než v případě matematiky a podíl žáků, kteří nedosahují dostatečných výsledků, je dnes u přírodních věd menší než v případě matematiky.
Pokud použijeme rok 2006 jako pevný výchozí bod, je EU ve věci pokroku směrem k referenčnímu podílu žáků, kteří nedosahují dostatečné úrovně, pro rok 2020 na dobré cestě.
V průměru v rámci tří disciplín v 25 členských státech EU, pro které jsou k dispozici údaje, bylo žáků, kteří nedosahují dostatečné úrovně, v roce 2006 22,5 % a do roku 2009 se jejich podíl snížil na 19,6 %.
Vidíme tedy, že v průměru se nám v Evropské unii podařilo v této věci poněkud pokročit.
Komise bude samozřejmě výsledky studie PISA analyzovat a závěry zveřejní ve své příští výroční zprávě o pokroku v referenčních ukazatelích v roce 2011.
V listopadu 2010 Rada vyzvala Komisi a členské státy, aby soustředily společnou práci na následující oblasti: podobu osnov, motivaci ke čtení, gramotnosti, matematice, vědě a technice, vliv nových technologií na základní dovednosti a jejich využití k tomu, aby se žáci stali autonomní a udrželi si motivaci, rozdíly mezi pohlavími ve výkonnosti a přístupu, vazbu mezi zázemím žáků a tím, jak zvládají základní dovednosti, a konečně otázky týkající se učitelů a školitelů učitelů i étosu škol a jejich charakteristiky.
Ve svých závěrech Rada také vyzvala Komisi ke zřízení skupiny na vysoké úrovni pro gramotnost a tematické pracovní skupiny pro matematiku, přírodní vědy a techniku.
Zamýšlím zahájit činnost skupiny na vysoké úrovni pro gramotnost 1. února.
Skupina bude navrhovat opatření v oblasti politik, která se budou zakládat na osvědčených postupech a výsledcích bádání, což pomůže členským státům zvýšit důslednost a efektivitu v poskytování základních dovedností v rámci svých strategií pro celoživotní učení, přičemž skupina ukončí činnost a zveřejní svou zprávu v polovině roku 2012.
Tematická pracovní skupina pro matematiku, přírodní vědu a techniku už navíc byla založena.
Na principu vzájemného učení a výměny osvědčených postupů sdružuje tvůrce politik a odborníky z vnitrostátní úrovně.
Tematická pracovní skupina vymezí opatření v oblasti politik a rozšíří povědomí o nich tak, aby se zlepšila situace žáků, kteří na vnitrostátní úrovni nedosahují dostatečné úrovně základních dovedností.
Dovolte mi také zdůraznit, že opatření Comenius v rámci programu celoživotního učení se soustředí, vedle jiných priorit, na zvýšení motivace v přírodních vědách a matematice a na zlepšení čtenářských dovedností.
(LT) Pane předsedající, ráda bych se zeptala, možná, že v některých zemích proběhl výzkum, který by mohl vysvětlit špatné výsledky a nízkou úroveň žáků?
Jedná se o finanční, či strukturální záležitost?
Co si myslíte o základním školství?
Výzkum proběhl u žáků ve vyšších třídách, jak to ale vypadá u ještě mladších dětí, které chtějí ve svých studiích pokračovat?
členka Komise. - Mohu vám poskytnout veškeré podrobné údaje, které máme pro různé členské státy k dispozici.
Neanalyzovali jsme je, našim úkolem není hledat důvody, proč si některé členské státy vedly hůře než jiné, nicméně během naší práce jsme si vyměňovali osvědčené postupy.
S velkým potěšením mohu říci, že se ukázalo, že některé země, které se osvědčenými postupy řídily, vykázaly od roku 2006 velmi slušný pokrok ve většině z těchto ukazatelů.
Pokud jde o základní školství, nemáme bohužel k dispozici podobné studie, jako je studie PISA.
Žádná taková studie neexistuje.
Předmět: Fragmentace digitálních trhů a její dopady na vzdělávací systém a na investice do izolovaných oblastí
Podle sdělení Komise o digitální agendě pro Evropu je Evropa i nadále pouhým souborem vnitrostátních digitálních trhů a Evropané nemohou využít přínosů jednotného digitálního trhu kvůli problémům - jako jsou nedostatečné investice do sítí -, které by mohly být vyřešeny.
V důsledku této situace má v mnohých izolovaných oblastech (horských a ostrovních oblastech) poskytované vzdělání značné technologické zpoždění a investice v těchto zeměpisných zónách jsou také zasaženy.
Žádáme Komisi, aby odpověděla na následující otázky:
Vzhledem k tomu, že odvětví informačních a komunikačních technologií (IKT) přímo vytváří 5 % evropského HDP, jeho roční tržní hodnota činí 660 miliard EUR a jeho přínos k celkovému růstu produktivity je ještě vyšší (z 20 % způsobený odvětvím IKT a z 30 % investicemi do IKT), jak hodlá Komise bojovat proti fragmentaci digitálních trhů?
Provádí Společenství cílená opatření s cílem vyřešit problém nízkých vnitrostátních investic do sítí, především pokud jde o izolované oblasti?
místopředsedkyně Komise. - Sdělení Komise o strategii Evropa 2020 a její sdělení o digitální agendě pro Evropu stanovilo cíl poskytnout do roku 2013 všem Evropanům základní širokopásmové připojení a usilovat o to, aby bylo do roku 2020 zajištěno, že všichni Evropané budou mít přístup k mnohem vyšším internetovým rychlostem ve výši 30 megabytů za sekundu a že si 50 % nebo více evropských domácností předplatí internetové připojení nad 100 megabytů za sekundu.
Pane předsedající, Komise si je vědoma skutečnosti, že nedojde-li k důraznému veřejnému zakročení, hrozí riziko suboptimálního zavádění, kdy by se rychlé a ověřené sítě soustředily do zón s vysokým počtem obyvatel a odlehlé a venkovské oblasti by zůstaly pozadu.
To by mělo negativní důsledky také na vzdělávací systémy a začlenění informačních a komunikačních technologií do vzdělávání.
Nejnovější údaje pro celou EU ukazují, že pouze 67 % škol má širokopásmové připojení a že existují velké rozdíly mezi členskými státy i mezi hustě a řídce obydlenými oblastmi, v hustě osídlených oblastech tento podíl dosahuje 73,7 % a v řídce osídlených 60,6 %.
Abychom se vyhnuli riziku suboptimálního zavádění, přijala Komise balíček pro širokopásmové připojení, který stanoví kontury společného rámce ve vnitrostátních i regionálních politikách, jež by měly být ke splnění cílů vytvořeny.
Tyto politiky by zvláště měly snížit náklady na zavedení širokopásmového připojení na celém území EU tím, že zajistí odpovídající plánování a koordinaci a sníží administrativní zátěž.
Komise už podnikla kroky k posílení investic v odlehlých oblastech a regionech v rámci politiky soudržnosti EU tím, že vyčlenila přibližně 2,3 miliardy EUR pro období 2007-2013.
Sdělení Komise k plánu evropské hospodářské obnovy také umožnilo vyčlenit 360 milionů EUR na opatření v oblasti širokopásmového připojení pro venkovské oblasti prostřednictvím Evropského zemědělského fondu pro rozvoj venkova.
Ve svém programovém balíčku Komise oznámila, že do roku 2014 posílí a zhospodární financování vysokorychlostního širokopásmového připojení prostřednictvím nástrojů EU a prozkoumá, jak prostřednictvím lepších úvěrů zaštítěných Evropskou investiční bankou a evropskými fondy přimět kapitál k investicím do širokopásmového připojení.
Návrh Evropské komise a Evropské investiční banky v této věci se očekává v roce 2011.
Další pilíř digitální agendy se zaměřuje na digitální dovednosti.
Zde navrhujeme např. považovat digitální gramotnost a dovednosti za prioritu pro nařízení o Evropském sociálním fondu pro příští programové období a vymezit digitální dovednosti jako doplněk k souboru dokladů Europass, aby byla zajištěna jejich transparentnost.
Vzdělání je, jak víte, klíčové pro rozvoj digitálních dovedností v naší společnosti a my souhlasíme s názorem, že bez odpovídajících investic mohou některé regiony zůstat pozadu.
Poslední údaje pro celou EU - mám na mysli rok 2006 - ukazují, že pouze 67 % škol má širokopásmové připojení a že mezi členskými státy EU a mezi hustě a řídce osídlenými oblastmi existují velké rozdíly.
Připravujeme spuštění nového průzkumu na školách, jehož výsledky budou k dispozici ke konci letošního roku.
(EL) Paní komisařko, děkuji vám za velmi detailní odpověď.
Dovolil bych si položit následující doplňující otázku: Strategie EU 2020 udává, že naším cílem je jednotný digitální trh pro domácnosti a podniky, což znamená rovné příležitosti v oblasti přístupu, ale také rovné příležitosti, pokud jde o rozvoj.
Vy sama jste někdy během slyšení v příslušných výborech, jako je Výbor pro kulturu a vzdělávání, řekla, že v těchto odvětvích bude v příštích pěti letech zapotřebí asi 500 000 nových pracovníků.
Mám konkrétní otázku: Přijímáme všechna opatření, jichž je zapotřebí k tomu, aby bylo zajištěno, že tato nová místa budou spravedlivě rozdělena tak, aby nebyly vyloučeny zeměpisně odlehlé oblasti?
místopředsedkyně Komise. - Pane předsedající, odpověď je ano.
Velmi dobře.
Velmi vám děkuji!
Předmět: Horká linka pro pohřešované děti 116 000
Komise nedávno naposledy vyzvala členské státy EU, aby co nejrychleji aktivovaly evropskou horkou linku pro pohřešované děti 116 000.
Na tomto telefonním čísle bude poskytována nezbytná pomoc a podpora dětem, které to potřebují.
V současnosti je linka 116 000 plně funkční pouze ve 12 členských státech.
Domnívá se Komise, že skutečnost, že tato služba není plně a řádně funkční po celé EU, by mohla děti ohrozit?
Budou lidé informováni, pokud tato služba nebude k dispozici v jejich zemi nebo v zemi, kterou navštěvují?
Je povinností každého členského státu tuto službu řádně a plně provozovat?
Není pravda, že neschopnost poskytovat odpovídající službu prostřednictvím tohoto čísla ve všech členských státech může děti ohrozit?
místopředsedkyně Komise. - Pane předsedající, Komise sdílí názor váženého pana poslance, že zavedení horké linky 116 000 pro pohřešované děti si v mnoha členských státech žádá dalšího úsilí.
V tomto ohledu revidovaná telekomunikační pravidla - a zvláště mám na mysli článek 27a směrnice o univerzální službě - ukládají členským státům povinnost všemi způsoby usilovat o to, aby občané měli přístup ke službě provozující horkou linku, kde je možno hlásit případy pohřešovaných dětí.
V tomto ohledu Komise pozorně sleduje provádění tohoto nového ustanovení do vnitrostátních právních řádů členských států, což je třeba dokončit k 25. květnu 2011, a pomáhá jim v něm.
Dne 17. listopadu loňského roku Komise přijala sdělení nazvané "Volejte 116000: Evropská horká linka pro případy pohřešovaných dětí". Cíli tohoto sdělení je obnovit výzvu Komise členským státům, aby zavedly horkou linku pro případy pohřešovaných dětí jako prioritní záležitost a zajistit, že v rámci celé Unie budou na praktickou podporu členským státům poskytovány služby stejné kvality.
Toto sdělení zdůrazňuje stávající osvědčené postupy, které členské státy vyvinuly k řešení hlavních problémů souvisejících s provozními a telekomunikačními náklady horké linky 116 000.
Komise navrhuje využít osvědčené postupy k vypracování souboru společných minimálních standardů, jež by zajistily vysokou kvalitu služby v celé EU tak, aby se rodiče a děti mohli spolehnout na stejnou pomoc, ať už jsou kdekoliv.
Tato rozsáhlá práce jde za rámec problematiky elektronické komunikace, pro kterou jsem věcně příslušná, a koordinuje ji moje kolegyně paní Redingová.
Paní komisařko, v minulosti jste za překážky v zavedení této horké linky v některých členských státech označila náklady a nedostatek informací.
Jaká opatření máte v úmyslu zavést k překonání těchto překážek, a předpokládáte dále, že dojde k plnému zavedení této služby ve všech členských státech?
A konečně: Jaké možnosti mají členské státy, které mají problémy s financováním této horké linky, k dispozici, aby se zajistilo, že tato linka začne fungovat v celé Evropské unii?
místopředsedkyně Komise. - Samozřejmě, že se snažíme, co to jde.
Postoj váženého pana poslance dává smysl.
Skutečně jsem dříve zastávala stanovisko, že náklady jsou jedním z problémů.
Samotná horká linka je tím nejmenším problémem. Problémem jsou následné kroky.
Měli bychom se soustředit nejen na samotnou horkou linku, ale také na následné kroky.
Pozorně sledujeme, jak členské státy postupují v zavádění, a pomáháme jim a jsme si vědomi skutečnosti, že je na nich, aby se ve věci vnitrostátního práva chopily iniciativy.
Také si uvědomujeme, že za současné finanční krize je pro členské státy ještě těžší najít možnosti, jak financovat následné kroky.
Některé z těchto organizací byly příjemci financování EU na určité projekty.
Finance EU, které jsou k dispozici, nemají sloužit k pokrytí všech provozních nákladů na fungování těchto služeb, ale toliko pomoci vytvořit služby čísla 116 000 prostřednictvím konkrétních projektů.
Samozřejmě musíme být tvůrčí.
Ti, kdo jsou do těchto projektů zapojeni, a by také měli být spolu s vládami členských států tvůrčí při využívání rozpočtových zdrojů, sociální odpovědnosti podniků a soukromých darů tak, aby se nakonec nalezly prostředky k tomu, aby se udělalo to, co všichni chceme, aby bylo uděláno.
Předmět: Alpské železniční magistrály
Jak Komise hodnotí aktuální stav, pokud jde o výstavbu Brennerského tunelu, o související nezbytné příjezdové cesty na obou stranách a o výstavbu železniční trati Mnichov-Mühldorf-Freilassing-Salcburk?
místopředseda Komise. - Pane předsedající, otázka dopravy přes Alpy je otázkou velmi závažnou, její stav však v této fázi nevypadá zas tak bledě.
Přes obtížné finanční podmínky se ve věci Brennerského patního tunelu a jeho severní a jižní přístupové trasy postupuje kupředu.
Tento projekt má nejvyšší prioritu a Komise se na něj rozhodla vyčlenit rozpočet ve výši téměř 1 miliardy EUR.
Nejprve k samotnému Brennerskému úpatnímu tunelu, setkání rakousko-italské mezivládní komise dne 19. listopadu 2010 za přítomnosti koordinátora EU Pata Coxe přineslo rozhodující pokrok.
Rakousko a Itálie stvrdily dohodu o celkových nákladech na projekt Brennerského patního tunelu ve výši 8 miliard EUR.
Rakousko schválilo optimalizovaný pracovní plán, který umožní začít s přípravnými pracemi na hlavním tunelu v roce 2011.
Italská vláda schválila zahájení prací a učinila závazek, který zaručuje pokrytí nákladů během celého období výstavby.
Ke slušnému pokroku došlo také u přístupových přivaděčů z každé strany.
Itálie schválila zahájení prací na jižním přivaděči, začne se první částí, Fortezza-Ponte Gardena.
Slušného pokroku dosáhlo také Rakousko na severní přístupové trase.
Rakousko staví úsek v údolí dolního Innu, který bude dokončen do roku 2013, či dokonce ještě dříve.
Konečně, pokud jde o přeshraniční spojení mezi Rakouskem a Německem, původní cíl dokončit práce nejpozději do roku 2012 nebude dosažen.
Na německé straně práce nezačnou dříve než v roce 2012 a podle odhadů budou trvat tři roky.
Německo nicméně v listopadu 2010 zveřejnilo své národní investiční hodnocení, které obsahuje ustanovení o pozitivním vývoji na severní přístupové trase mezi Mnichovem a rakouskou hranicí.
Jednokolejná část bude zmodernizována a na celém úseku bude zavedena elektřina.
Dalším krokem bude společné memorandum o porozumění Německa a Rakouska ve věci tohoto úseku a bude muset začít proces plánování správy infrastruktury.
(DE) Děkuji vám za vaši laskavou odpověď, pane komisaři.
Nevyjádřil jste se však ke druhé části otázky, v níž jsem zmiňoval úsek Mnichov-Mühldorf-Freilassing, který je součástí magistrály z Paříže do Budapešti a který je zvláště důležitý vzhledem k bavorskému chemickému trojúhelníku a pro odlehčení brennerské přístupové trase.
Bude-li Brennerský patní tunel dokončen, bude rosenheimský úsek přetížen, a bude proto důležité postavit úsek Mnichov-Mühldorf-Freilassing-Salcburk, což je také pro Komisi projekt nejvyšší priority.
Musím se vás zeptat, zda považujete za možné uvolnit na tuto věc v příštím finančním výhledu další prostředky , protože se koneckonců jedná o přeshraniční záležitost.
(EL) Pane komisaři, to, co se děje v Alpách, je všechno pěkné a dobré, ale v Řecku kvůli memorandu o porozumění řecká vláda omezuje a škrtá výdaje na služby, čímž Řecko izoluje od evropské a balkánské železniční sítě, a odvolává přitom spolu s Komisí na velké dluhy Helénských drah.
Má otázka je proto tato: Jaký máte názor na tento vývoj, čímž mám na mysli škrty v oblasti železničních služeb?
Zadruhé, zahrnuje dluh Helénských drah také peníze na spolufinancování infrastrukturních staveb spolu s Evropskou unií?
místopředseda Komise. - Pokud jde o Řecko, nejsem schopen odpovědět, protože neznám podrobnosti.
O těchto potížích jsem neobdržel žádné informace.
Pokud jde o prioritní projekt č. 17 Mnichov-Mühldorf-Freilassing-Salcburk, tak tento projekt pokračuje.
Počáteční práce začaly v roce 2007. Část těchto prací byla dokončena.
Dne 19. dubna 2010 začaly práce na novém dvoukolejném mostním přechodu řeky v Mühldorfu a tyto práce budou dokončeny.
Jsou plně financovány z německého plánu hospodářské obnovy.
Náklady dosahují 11,7 milionů EUR, stavba tedy probíhá, a nedomnívám se, že by toto představovalo v současnosti nějaký větší problém.
Předmět: Odesílání a přijímání textových zpráv při řízení vozidla - bezpečnost silničního provozu
Pravděpodobnost, že řidič bude účastníkem nehody je 23krát větší, pokud odesílá nebo přijímá textovou zprávu.
Odesílání a přijímání textových zpráv při řízení vozidla způsobuje každoročně na silnicích tisíce nehod se smrtelnými následky a také počet zranění osob roste rok od roku znepokojivým tempem.
I když Komise uznává, že je zapotřebí zvýšit bezpečnost silničního provozu a zajistit důsledné dodržování pravidel bezpečného provozu na silnicích, na úrovni EU neexistují právní předpisy, které by učinily přítrž odesílání a přijímání textových zpráv a e-mailů a prohlížení internetových stránek při jízdě motorovým vozidlem nad předem stanovenou nejvyšší rychlost.
Vzhledem k tomu, že jsou již k dispozici technologie umožňující zabránit odesílání či přijímání textových zpráv a e-mailů a prohlížení internetových stránek při řízení vozidla, má Komise v úmyslu zavést právní předpisy na úrovni EU s cílem zabránit provádění těchto nesmírně nebezpečných činností, jako např. odesílání a přijímání textových zpráv a e-mailů a prohlížení internetových stránek, při řízení vozidla?
místopředseda Komise. - Komise se ztotožňuje s názorem váženého pana poslance, že odesílání a přijímání textových zpráv během řízení je, jako všechny další nepatřičné činnosti, vysoce nebezpečné.
Roku 2009 Komise vydala zprávu o používání mobilních telefonů během řízení vozidel. Zpráva je dostupná na stránkách o bezpečnosti silničního provozu na portálu Europa.
Nemáme však k dispozici žádnou statistiku k počtu nehod způsobených touto činností.
Veškeré členské státy mají právní předpisy, které, alespoň implicitně, zakazují odesílání a přijímání textových zpráv, e-mailů a prohlížení internetových stránek při řízení vozidla.
Ačkoliv právní ustanovení vnitrostátních předpisů užívání mobilních telefonů neuvádí konkrétně, stanoví, že se řidiči musí na řízení plně soustředit.
Komise z tohoto důvodu nezamýšlí zavádět dalších vrstvu celoevropských právních předpisů k zákazu odesílání a přijímání textových zpráv, e-mailů či prohlížení internetových stránek při řízení motorového vozidla.
Doufáme, že si s tímto dostatečně poradí členské státy.
(GA) Pane předsedající, jsem zklamán odpovědí, kterou jsem od pana komisaře Kallase obdržel.
Je velmi podstatné, aby existovala spolupráce mezi různými členskými státy.
Musíme udělat vše pro to, abychom snížili počet úmrtí a vážných zranění na silnicích.
Jedním z nových jevů na evropských cestách je to, že lidé při řízení posílají a přijímají textové zprávy.
Pravidla se ve všech členských státech liší.
Musí zde být více spolupráce; jsem zklamán, že nám v tomto směru pan komisař nemůže slíbit více.
Chtěl bych pochválit svého kolegu pana Higginse za to, že nadnesl toto důležité téma.
I já sdílím jeho obavy z nedostatku nadšení, který projevil pan komisař k zajištění toho, aby byly v celé Evropské unii dodržovány osvědčené postupy.
Rád bych se jej zeptal, proč se Komise alespoň nepokusí pobídnout členské státy k tomu, aby po celé Evropské unii platily stejné předpisy a pravidla a aby bylo zajištěno jejich uplatňování v zájmu bezpečnosti a zachování života?
(ES) Pane předsedající, ujala jsem se slova jen proto, abych vás, dámy a pánové, informovala, že jsem zpravodajkou pro téma přeshraničních pokut, v rámci něhož byla Radě dána možnost otevřít seznam přestupků, který byl v podstatě součástí původního návrhu Komise a v němž se objevil problém s používáním mobilním telefonů.
Bohužel ani Spojené království, ani Irsko se změny právního základu, který stanoví dohoda z Rady, neúčastní, protože mají výjimku.
Jedná se o jeden z problému, který máme a který bychom my v Parlamentu možná mohli napravit.
Doufám, že v rozpravě s Radou tyto země ujasní své zájmy, ačkoliv o nich nic nevíme.
Zdá se, že Spojené království nyní zamýšlí se připojit.
místopředseda Komise. - Široce koncipovaný akční plán v oblasti bezpečnosti a provedení tohoto akčního plánu byly pro Komisi nadmíru vysokými prioritami, a opravdu došlo k ohromnému pokroku: Podařilo se nám podstatně snížit počet nehod v Evropě.
Mohu vám říci, že v mé vlastní zemi umíralo na počátku 90. let 400 lidí ročně, zatímco minulý rok došlo pouze k 78 úmrtím - přičemž se samozřejmě počet vozidel na silnicích zdesetinásobil.
Jedná se o podstatnou změnu.
Toto je podstatné a velmi vám, paní Ayalová Senderová, děkuji za to, že jste nám připomněla přeshraniční vymáhání pokut za dopravní přestupky, což je velmi důležitý krok ke zlepšení silniční bezpečnosti.
Příslušné rozhodnutí přijala Rada v prosinci a my jej nyní budeme provádět.
Nedomnívám se, že vše vyřeší zvýšení počtu legislativních aktů na evropské úrovni, že na každý náš problém musíme mít evropské právní předpisy.
Nicméně zatímco každý kritizuje skutečnost, že máme příliš mnoho právních předpisů EU, v tomto případě se podle mě jedná o záležitost, s níž si členské státy dělají stejné starosti jako evropská veřejnost obecně, a pokud přeshraniční vymáhání pokut za dopravní přestupky může vytvořit pro silniční bezpečnost evropský prostor, je to velmi významné.
Otázky, které nebyly pro nedostatek času zodpovězeny, budou zodpovězeny písemně (viz příloha).
Tímto končí doba vyhrazená na otázky.
(Zasedání bylo přerušeno ve 20:15 a znovu zahájeno v 21:00)
Pořad jednání příštího zasedání: viz zápis.
Ukončení zasedání
Výkonnostní emisní normy pro nová lehká užitková vozidla (rozprava)
Dalším bodem je zpráva Martina Callanana jménem Výboru pro životní prostředí, veřejné zdraví a bezpečnost potravin o návrhu nařízení Evropského parlamentu a Rady, kterým se stanoví výkonnostní emisní normy pro nová lehká užitková vozidla v rámci integrovaného přístupu Společenství ke snižování emisí CO2 z lehkých užitkových vozidel - C7-0271/2009 -.
zpravodaj. - Pane předsedající, jsem potěšen, že dnes mohu zahájit rozpravu o své zprávě o emisích z lehkých užitkových vozidel.
Než se dostanu k podrobnostem textu, chtěl bych vyjádřit poděkování: především poděkování stínovým zpravodajům ze všech politických skupin. Zadruhé zpravodajům a členům Výboru pro dopravu a cestovní ruch a Výboru pro průmysl, výzkum a energetiku za jejich stanoviska.
A zatřetí paní komisařce a jejímu týmu - k této problematice jsme absolvovali řadu velmi konstruktivních setkání. Začtvrté bych chtěl poděkovat belgickému předsednictví za velmi důkladnou práci v průběhu třístranných vyjednávání.
A moje poslední poděkování patří Josu Vervloetovi a Isobel Findlayové ze sekretariátu výboru ENVI, kteří mi po celou dobu poskytovali neuvěřitelnou podporu.
Velmi oceňuji zejména to, že mi Isobel pomohla se složitým postupem projednávání ve výborech.
Navrhovaný právní předpis byl očekáván od té doby, co byl schválen podobný právní předpis týkající se osobních automobilů.
Já osobně jsem nebyl zcela přesvědčen o potřebě tohoto právního předpisu, neboť většinu dodávkových vozů si kupují velcí i malí podnikatelé, kteří si již velmi dobře uvědomují potřebu šetřit a hospodárně využívat palivo.
Proto jsem po celou dobu trvání tohoto procesu věřil, že nejdůležitější je mít ambiciózní, ale realistický dlouhodobý cíl a vhodný krátkodobý cíl, který bude zohledňovat jak potřeby průmyslových výrobních cyklů, tak potřeby zlepšení stavu životního prostředí.
Po celou dobu jednání jsme se zaměřovali hlavně na dlouhodobý cíl.
Původní návrh Komise byl 135 g CO2/km, což bylo z mnoha stran považováno za nedosažitelné.
Odvětví lehkých užitkových vozidel má delší vývojový a výrobní cyklus než odvětví osobních automobilů.
Lehké užitkové vozy se také, jak napovídá jejich název, používají převážně pro obchodní účely a na rozdíl od osobních automobilů je u těchto vozidel méně možností na úpravu jejich tvaru a hmotnosti, což by snížilo emise.
Hlavní cestou, jak toho u lehkých užitkových vozidel dosáhnout, je úprava motoru a mechaniky vozidel, což je mnohem delší a nákladnější postup než jednoduchá změna karosérie vozidla nebo hmotnosti vozidla.
Je třeba také poznamenat, že v odvětví lehkých užitkových vozidel se mnohem častěji než v odvětví osobních automobilů používá jako palivo nafta.
Když Komise zveřejnila svůj původní návrh, mnoho výrobců jasně uvedlo, že si nepřejí nastavení nižšího limitu než 160 g CO2/km, což je číslo, které nám všem tady v Parlamentu vyrazilo dech, neboť je příliš mírné a blahovolné.
Nakonec je v balíčku, který jsme odsouhlasili a který máte dnes před sebou, slušný a rozumný kompromis 147 g CO2/km.
Vzhledem k vyšším nákladům spojeným se snížením emisí CO2 lehkých užitkových vozidel v porovnání s osobními automobily a potřebě delšího vývojového a výrobního cyklu se osobně domnívám, že jsme na jedné straně dosáhli slušné rovnováhy mezi zajištěním vyšších ekologických norem a na druhé straně jsme pro odvětví výroby lehkých užitkových vozidel stanovili realistický a dosažitelný cíl.
Skutečnost, že když jsme dospěli k této kompromisní výši, jsme z jedné strany obviňováni, že příliš přejeme průmyslu, a z druhé strany, že jsme příliš ohleduplní k životnímu prostředí, je pro mne známkou, že jsme možná dospěli ke správné rovnováze.
Jedna z oblastí v návrhu Komise, s níž se podle názoru všech skupin nedalo pracovat, se týkala velmi složité problematiky výroby vozidel v několika fázích.
Je samozřejmě nespravedlivé postihovat výrobce základního vozidla, protože nejsou odpovědní za to, co se s vozidlem stane v dalších fázích výroby.
Balíček, který máte dnes před sebou, obsahuje velmi rozumný návrh, že Komise do konce roku celou záležitost prověří a stanoví základ, podle něhož bude provedena revize.
Jsem přesvědčen, že balíček, který jsme dojednali a který bude dnes předložen Parlamentu jako pozměňovací návrh 58, je nejlepší možný výsledek.
Jsem rád, že mám, alespoň jak doufám, podporu většiny hlavních politických skupin.
Návrh vyvažuje potřebu lepších ekologických norem s realistickými a dosažitelnými cíli, které nepoškodí výrobní odvětví a nebudou představovat riziko pro pracovní místa v Unii.
Obecně nejsem příznivcem dohody v prvním čtení a myslím si, že pokud je to vůbec možné, měli bychom se jí vyhýbat.
V tomto případě však dohoda v prvním čtení vnáší jasno a jistotu do odvětví, které stále trpí v důsledku celosvětové hospodářské krize, a určuje úroveň přísných, ale spravedlivých ekologických norem, o něž nám všem jde.
Doufám, že kolegové dnes stejně jako já balíček podpoří.
členka Komise. - Pane předsedající, úvodem bych chtěla poblahopřát zpravodaji, panu Callananovi, a stínovým zpravodajům k úsilí, které vynaložili na dosažení dohody o návrhu Komise o lehkých užitkových vozidlech.
Jak uvedl pan Callanan, vzhledem k dozvukům hospodářského poklesu byly tyto diskuse skutečně obtížné.
Abych to vysvětlila: kompromisní balíček, který je výsledkem těchto meziinstitucionálních diskusí, není v mnoha bodech tak ambiciózní jako návrh Komise.
O jeden rok je především odložena úplná shoda s krátkodobým cílem, byla snížena pokuta za nesplnění, tzv. "poplatek za překročení emisí", a ambice dlouhodobého cíle byly sníženy.
Proto nebude pro nikoho žádným překvapením, když řeknu, že bych byla uvítala ambicióznější výsledek, a mnozí z vás pravděpodobně sdílí tento názor.
Tento kompromis však stále představuje krok kupředu.
Do roku 2020 se tak díky němu sníží průměrné emise CO2 dodávkových vozidel ze základní úrovně 203 g CO2 na kilometr v roce 2007 na 147 gramů na kilometr. To bude znamenat průměrné snížení emisí u dodávkových vozidel o 28 % za 13 let.
Vzhledem k očekávané rostoucí poptávce po lehkých užitkových vozidlech bude zvýšená účinnost znamenat významný příspěvek k omezení emisí v dopravě.
Kompromis také přinese spotřebitelům, zejména malým a středním podnikům, čisté úspory za celou dobu životnosti vozidla, a to více než 2 200 EUR na vozidlo.
Tyto cíle navíc podnítí inovace v odvětví, umožní výrobcům využít přechod k nízkouhlíkovému hospodářství a podpoří jejich dlouhodobou konkurenceschopnost.
Nezapomínejme, že tento předpis by měl poskytnout výrobcům výhodu v tom, že budou průkopníky na světových trzích, kde se tyto standardy pravděpodobně objeví následně a kde se očekává nárůst poptávky po účinných vozidlech.
Toto nařízení navíc zaplní velkou mezeru mezi předpisy pro osobní a dodávkové vozy a minimalizuje tak možné nepříznivé účinky na regulaci CO2 u osobních automobilů.
Velké automobily se nebudou moci vyhnout normám pro emise CO2 pouhou změnou kategorie vozidla na "dodávkové" při schvalování typu.
Konečně, jak víte, emise z dopravy jsou dnes vyšší než v roce 1990 a do velké míry vyrovnávají snížení emisí v ostatních odvětvích.
To je samozřejmě neudržitelné.
Doprava musí zásadním způsobem přispět k celkovým cílům EU v oblasti CO2.
Toto nařízení je dalším nástrojem, který pomůže členským státům splnit závazky v oblasti snížení emisí CO2 v odvětvích mimo systém pro obchodování s emisemi do roku 2020.
Jsem přesvědčena, že tyto dohoda je dalším důkazem, že Evropská unie se zavazuje dosáhnout svých cílů v oblasti klimatu, a doufám, že dnes při hlasování tento kompromisní balíček podpoříte.
Pane předsedající, první čtení by mělo být výjimkou.
V tomto případě to bylo možné, neboť jsme došli v tom nejkontroverznějším tématu ke kompromisu mezi návrhy Komise, Výboru pro životní prostředí, veřejné zdraví a bezpečnost potravin a Výboru pro průmysl, výzkum a energetiku.
Skutečnost, že jsme šli do jednání se společným vyjednávacím mandátem od všech skupin, je jedinou věcí, která nám umožnila dojít k tomuto výsledku.
Chtěl bych poděkovat zejména panu Callananovi za projevené odhodlání.
Můžeme být hrdí na to, co jsme dokázali.
Výsledek je v mnoha oblastech shodný s návrhem Výboru pro průmysl.
Jsem přesvědčen, že jsme zahájili ambiciózní projekt, který je pro toto odvětví schůdný a který především umožní spotřebitelům kupovat si dostupné moderní automobily s nižšími emisemi CO2.
To platí zejména pro malé a střední podniky, obchodníky, maloobchodníky a mikropodniky, které používají tento typ vozidel.
(Předsedající řečníka přerušil.)
V mé agendě za Výbor pro průmysl je jeden bod, který nebyl do návrhu zapracován, nicméně byl přijat těsnou většinou.
Týká se návrhu na omezovače rychlosti.
Nyní je to věcí členských států, které budou muset zavést své vlastní předpisy.
Celkově jsme nicméně s kompromisem spokojeni.
Výbor pro průmysl je připraven podpořit balíček jako celek.
navrhovatel Výboru pro dopravu a cestovní ruch. - (CS) Pane předsedající, je pravdou, že doprava patří mezi sektory, kde je žádoucí emise snižovat.
Naše honba za snižováním emisí by však neměla ohrožovat konkurenceschopnost evropských výrobců automobilů.
Tento požadavek je obzvláště naléhavý vzhledem k proběhlé finanční krizi, která dosud má na evropský automobilový průmysl vážné dopady.
V tomto ohledu hodnotím dosaženou hodnotu 147 g CO2/km pro průměrné emise nových lehkých užitkových vozidel jako poměrně ambiciózní a jsem velice zvědav na studii proveditelnosti, kterou má Komise na základě aktualizovaných výsledků zpracovat.
S velkou ostražitostí současně sleduji snahy Komise a některých dalších aktérů, kterým se navržený cíl zdá naopak málo ambiciózní, opětovně debatu na toto téma otevírat a pokoušet se o změnu tohoto nařízení, která by stanovovala přísnější cíle.
Jsem přesvědčen, že ekonomičtí aktéři potřebují jistotu, že se legislativa nebude neustále měnit.
Nyní nastal čas dát výrobcům automobilů prostor na práci a vývoj nových motorů, aby se s regulací a novými cíli mohli vypořádat.
Současně se domnívám, že by naší pozornosti neměl uniknout ani bod odůvodnění 24, který se zamýšlí nad rozšířením omezovačů rychlosti také pro lehká užitková vozidla.
Jsem rád, že tuto otázku budeme řešit zvlášť a že tato debata bude věcná a méně ideologická.
Dámy a pánové, musíme se držet předem stanoveného času, protože máme nabitý program a ve 12:00 je hlasování.
Pane předsedající, dnes zastupuji paní Weisgerberovou, naši stínovou zpravodajku za Výbor pro životní prostředí, veřejné zdraví a bezpečnost potravin, která je na mateřské dovolené.
Všichni jí přejeme všechno nejlepší.
Odvedla na této problematice vynikající práci.
Celkově jsme všichni s kompromisem spokojeni.
Dosáhnout jej nebylo tak obtížné jako v případě osobních automobilů, neboť toto není tak emocionálně vypjaté téma.
Museli jsme se ale vypořádat s velkými ekologickými a hospodářskými problémy.
Z hlediska politiky klimatu je důležité, že zátěž je rozložena rovnoměrně na všechny články řetězu a každý z těchto článků musí přispět.
Museli jsme však zajistit, že tento článek neobrousíme natolik, aby se zlomil.
Co tím myslím?
Samozřejmě náklady spojené s takovým opatřením představují pro malé a střední podniky závažný problém.
Malé podniky budou velmi pečlivě zvažovat, zda se vyplatí nahradit staré vozidlo a investovat do nového. Proto jsme se museli méně soustředit na technické aspekty a více na ekonomické aspekty.
Z technického hlediska jsme mohli dosáhnout mnohem více, ale náklady by určitě přešly na malé a střední podniky a to by nepřineslo požadované výsledky.
Budeme muset několik let počkat, abychom zjistili, zda je nařízení dobré, neboť dobré bude jen v případě, že skutečně dosáhneme požadovaných úrovní emisí.
Bude-li výsledkem udělování pokut, pak jsme svého cíle nedosáhli.
Musíme velmi pečlivě sledovat, jak se situace vyvíjí.
Pane předsedající, dámy a pánové, úvodem bych chtěl vyjádřit vděčnost za to, jakým způsobem jsme byli schopni tak konstruktivně spolupracovat.
Dnes jsme došli k dobrému kompromisu z hlediska životního prostředí i hospodářství.
Přestože jsme podle mého názoru mohli dosáhnout více, pokud jde o limit, je právní předpis pro lehká užitková vozidla, který dnes schvalujeme, tím nejpřísnějším na světě.
Na to nesmíme zapomínat.
Paní Hedegaardová již řekla, že tyto právní předpisy platné pro konkrétní odvětví, které zavádíme vedle systému obchodování s emisemi, jsou velmi důležité, protože nám umožňují dosáhnout cílů, které jsme si stanovili.
Budou-li vozidla spotřebovávat méně paliva, přinese to přidanou hodnotu nejen klimatu, ale i kvalitě ovzduší.
Při limitu 147 gramů, což odpovídá 5,6 litrů nafty, budou vozidla produkovat méně znečištění.
To znamená, že se kvalita ovzduší v našich městech zlepší.
Dnes uděláme velký krok kupředu.
Moje skupina hlasuje pro tento kompromisní balíček, neboť obsahuje důležitý bod, v němž se uvádí, že nejpozději v roce 2014 musíme zhodnotit, zda byly splněny nebo překročeny cíle, které dnes schvalujeme, a zda máme v této oblasti provést nějaké úpravy.
To byl pro naši skupinu hlavní požadavek.
O povaze tohoto kompromisu jsem vedl dlouhé diskuse se svým kolegou, panem Pirillem, a to byl jeden z předpokladů kompromisního balíčku.
Již tu zazněly komentáře k prvnímu čtení.
V budoucnosti bychom měli zajistit, že k dohodě v prvním čtení nebude docházet tak často.
V tomto případě je to přijatelné, neboť v diskusích šlo nakonec jen o pouhé dva gramy.
Nemuseli jsme to předkládat ke druhému čtení.
Jestliže však všechno budeme schvalovat v prvním čtení, Parlament se bude sám připravovat o svá práva.
Chtěl bych se zmínit ještě o jedné věci, a tou je zkušební cyklus.
Bude velmi důležité, abychom v budoucnu měli standardizovaný zkušební cyklus, který snad jednou vstoupí v platnost na celém světě a který bude odpovídat skutečnosti.
Naše stávající zkušební cykly jsou nerealistické a v této oblasti máme co napravovat.
Probíhají mezinárodní jednání a já doufám, že skončí úspěchem, protože to bude znamenat, že právní předpis bude odrážet stávající jízdní cykly.
Ještě jednou bych chtěl poděkovat všem, kdo se zapojili.
Dnešní den je úspěšným dnem pro klimatickou a ekologickou politiku Evropské unie.
Pane předsedající, v diskusi o tom, zda je či není rozumné dojít k dohodě v prvním čtení, bychom neměli tak důsledně lpět na svých zásadách, jak doporučovali někteří poslanci.
Mělo by to záviset na tématu.
Jak probíhají diskuse?
Jak rozporuplné jsou?
V případě regulace emisí CO2 u lehkých užitkových vozidel je jasné, že stanoviska jednotlivých orgánů se příliš neliší.
Proto by nemělo cenu zahajovat druhé čtení, nejde-li o věc, která je předmětem vzrušených diskusí, jinými slovy, pokud jde o dlouhodobý cíl.
Evropská komise nikdy řádně nevysvětlila, jak může být snížení emisí z dnešních 203 gramů na 135 gramů do deseti let - to jsou údaje, které právě uvedla paní Hedegaardová - provedeno ekonomicky schůdným způsobem. Nevyplývá to ani z posouzení dopadu.
Představuje to snížení o 34 % a daleko to překračuje naše další cíle v oblasti klimatu.
Nejdůležitějším úkolem Parlamentu bylo přiblížit tento cíl zpět realitě a zajistit jeho ekonomickou proveditelnost.
To jsme také udělali.
Jsem rád, že pan Groote zohlednil můj argument, neboť průměr vozového parku, 147 gramů, je daleko od toho, co Komise původně navrhovala, ale je to také zdaleka nejambicióznější cíl, jaký je kde ve světě stanoven.
Neměli bychom se snažit přesvědčit sami sebe, že limit CO2 pro lehká užitková vozidla spasí světové klima.
Chtěl bych poděkovat všem, včetně zpravodajů, za jejich důkladnou práci.
Jsem rád, že jsme pro tento kompromis získali velkou většinu.
Pane předsedající, chtěl bych poděkovat zpravodaji, panu Callananovi, za mimořádnou profesionalitu a inkluzivní vystupování při vedení jednání.
Nebudu však vyjadřovat své díky za dohodu.
My ve skupině Zelených/Evropské svobodné aliance jsme přesvědčeni, že původní návrh Komise byl dobrý a realistický, ale dohoda, které bylo dosaženo, je bohužel příliš slabá.
Nijak neprospěje konkurenceschopnosti automobilového průmyslu.
Otázkou je, kam budeme v roce 2020 prodávat automobily.
Budeme je prodávat do Asie a tam budou žádat vozidla s mimořádně nízkou energetickou spotřebou.
Chceme-li tedy využít konkurenceschopnosti tohoto odvětví, měli bychom si stanovit mnohem vyšší cíle.
Dohoda neprospěje ani životnímu prostředí, a to ani v případě, že každé užitkové vozidlo vypustí o 28 % emisí méně.
Cíle snížení emisí o 30 %, který pravděpodobně dojednáme v Durbanu v Jižní Africe, tak také nedosáhneme.
Ani hospodářství z toho nebude mít žádný prospěch, neboť nikdo neočekává, že cena benzinu bude v roce 2020 přibližně 13 SEK, tedy 1,30 EUR za litr.
Bude samozřejmě mnohem vyšší.
Výpočty, které byly základem původního návrhu Komise, byly tedy mnohem realističtější, přestože byly údaje téměř příliš vysoké, než aby bylo možno provést efektivní ekonomické výpočty.
Tato dohoda tak bohužel nijak neprospěje konkurenceschopnosti, hospodářství ani životnímu prostředí.
Naopak jsem přesvědčen, že přirozený technický pokrok půjde ještě dále, než uvádí tato dohoda.
Horizont plánování v tomto odvětví se zhorší, protože spotřebitelé budou v roce 2020 téměř jistě žádat automobily, které nevypouští více než 120 g CO2/km.
Nešťastné je také to, že jsme snížili pokuty pro ty, kdo nesplní cíle.
To znamená, že nesplníme ani cíl v legislativní oblasti, nedojde-li k tomu, v co doufám. Jinými slovy, dosáhneme toho přirozeným pokrokem.
Stejně je to se superkredity: díky nim bláhově věříme, že emise jsou nižší, než skutečně jsou, počítáme-li každý elektromobil třikrát.
Proto bohužel nemůžeme podpořit tuto dohodu, ale přesto bych chtěl poděkovat všem, kdo na ní pracovali.
za skupinu ECR. - Pane předsedající, děkuji vám, že část této debaty moderujete v češtině.
Chtěl bych ale hlavně poděkovat zpravodajům a hlavnímu zpravodaji Martinu Callananovi za odvedenou práci.
Tato norma, kterou projednáváme, navazuje na politiku klimatických změn, tak jak ji známe z Evropského parlamentu, a není zde prostor s touto politikou a s celou koncepcí příliš polemizovat.
Je nutno si uvědomit, že se jedná většinou o jednostranné kroky Evropského parlamentu, které nemají odpovídající zrcadlení mimo Evropskou unii ve zbytku světa.
Je potřeba zvážit, co je citlivou motivací a co je nepřiměřenou zátěží pro evropské podniky, a já jsem přesvědčen, že v této zprávě se podařilo přiblížit se k citlivé motivaci.
V tomto případě nesouhlasím výrazně s tím, co řekl můj předřečník Carl Schlyter.
Konkurenceschopnosti Evropy nepomůžeme a nepomáháme tím, když na nohy evropského průmyslu přivážeme ocelovou kouli.
Zatím všechny důkazy svědčí o tom, že průmyslu v Evropě skutečně ubývá a odstěhovává se za hranice.
Kroky v oblasti lehkých užitkových vozidel jsou daleko komplikovanější ve srovnání s osobními automobily a více zatěžují malé podnikatele tak, jak zde již bylo zmíněno.
Chtěl bych na závěr ocenit práci skutečně všech zpravodajů a dosažený kompromis považuji za vynikající práci.
Pane předsedající, dámy a pánové, než začnu diskutovat o lehkých užitkových vozidlech, chtěla bych vám připomenout, že evropští výrobci automobilů dosáhli cílů EU pro produkci CO2 již několik let před lhůtou stanovenou na rok 2015 tím, že zavedli vhodná technická opatření.
Nyní je zřejmé, že výrobci při jednáních o lhůtě a o cílech v oblasti opatření na snížení CO2 pro automobily značně přeháněli, neboť lhůty a cíle byly následně zmírněny.
Výrobci zaujali stejný přístup při lobbování týkajícím se cílů snížení CO2 u lehkých užitkových vozidel.
Ráda bych věděla, jak většina v tomto Parlamentu může vědomě opakovat tuto chybu a znovu ustoupit požadavkům automobilového průmyslu.
Jsem přesvědčena, že v tomto období, kdy dochází ke změně klimatu, je důležité chránit životní prostředí a zabezpečit budoucnost lidského pokolení.
Kdyby Parlament alespoň podpořil návrh Komise, evropský automobilový průmysl by se dostal na špici technického vývoje a to by mu umožnilo udržet si konkurenceschopnost.
Komise navrhla jako cíl snížení na 135 gramů CO2 na kilometr.
Po přechodném období by výrobci měli tohoto cíle dosáhnout až do roku 2020.
Podle mého názoru by to bylo proveditelné.
Místo toho se pod tlakem ze strany Rady za zavřenými dveřmi dospělo ke kompromisu, podle něhož nyní musí výrobci automobilů snížit emise CO2 u lehkých užitkových vozidel jen na 197 gramů CO2 na kilometr do roku 2020.
Tento chabý kompromis je dárkem automobilovému průmyslu.
Superkredity, zaváděcí období a sdružování emisí ještě více oslabí již nyní nízké limity.
Lobbování výrobců mezi poslanci tohoto Parlamentu a tlak ze strany zemí vyrábějících automobily, zejména Německa, Francie a Itálie, v Radě vedly k tomuto ubohému výsledku, v němž je celá řada mezer.
Tato zpráva je nepřijatelná.
Je v rozporu s klimatickými cíli EU a zpomalí tempo technických inovací.
Skupina konfederace Evropské sjednocené levice a Severské zelené levice bude hlasovat proti této zprávě.
jménem skupiny EFD. - Pane předsedající, můj otec je drobný podnikatel.
Vlastní elektrotechnickou společnost a tuto společnost si mohl zřídit jen díky daňovým úlevám a možnostem, které dostal od konzervativní premiérky a skutečné euroskeptičky Margaret Thatcherové v osmdesátých letech minulého století.
Stejně jako všichni drobní podnikatelé je zavalen administrativou a předpisy, z nichž mnohé pochází z tohoto místa, z Evropského parlamentu.
Malý podnik mého otce zůstává malým podnikem.
Tento typ podniků je ovšem základem britského hospodářství a jejich počet kolísá okolo 73 % veškerých podniků ve Spojeném království.
Můj otec má dodávku a stejně jako mnoho drobných podnikatelů bojuje v důsledku recese.
Mám vážné obavy, že tento právní předpis vyřadí takové malé podniky, jako je podnik mého otce, navždy z podnikání, neboť jsme se dozvěděli, že tento předpis zvýší cenu dodávek na 5 000 EUR.
V době hospodářského soupeření si drobní podnikatelé stěží mohou dovolit takové náklady.
Kolega ze skupiny socialistů uvedl, že dnes je šťastný den pro politiku EU v oblasti změny klimatu.
Jestliže však tento předpis projde, mohu vám zaručit, že to bude černý den pro všechny drobné podnikatele na celém kontinentě.
(Řečník souhlasil s položením otázky postupem modré karty podle čl. 149 odst.
Pane předsedající, proč tento vážený muž nechápe, že toto opatření má zlepšit účinnost paliv u lehkých užitkových vozidel?
To znamená snížit cenu jejich provozu na každé míli v době, kdy jsou ceny paliva rekordně vysoké.
To nebrání podnikání, ale napomáhá mu.
Pane předsedající, na tomto místě se znovu ukazuje naprostá neznalost toho, co se děje ve skutečném světě.
Lidé tam venku bojují o přežití a tento právní předpis, a to nám bylo jasně řečeno, má zvednout ceny malých dodávek, které používá mnoho drobných podnikatelů na celém kontinentu.
Zvedne je nejméně o 5 000 EUR.
To je naprosto špatně a je to něco, co si v době recese nemůžeme dovolit.
Pane předsedající, jak tak poslouchám diskuse o způsobech, jak vyždímat z obyčejných lidí více peněz ve jménu změny klimatu, všiml jsem si dvou věcí.
První je, že již nikdo nehovoří o globálním oteplování.
I ti poslanci EP, kteří jsou nejvíce odtržení od reality, si jasně uvědomují, že odhalení lživých pseudovědeckých výkladů a rekordně studené zimy na celé planetě způsobily, že veřejnost je oprávněně skeptická k zavádějící propagandě o topících se ledních medvědech.
Druhou věcí je vozový park za našimi zády - Porche, Mercedesy, BMW, SUV, přehlídka benzín hltajícího luxusu lidí, kteří se pohoršují nad mnoha obyčejnými dodávkami a spikli se, aby pomocí omezovačů rychlosti a pomocí pokut ještě ztížili život pracujícím lidem, a to všechno v zájmu dogmatu, jehož základem jsou zdiskreditované statistiky zmanipulované klikou uplacených vědců, financované a medializované superbohatými zajištěnými zájmy v zeleném průmyslovém komplexu - Al Gore, princ Charles, Shell a Goldman Sachs. Ti všichni si regulérně nakradou z daní vybraných na podporu větrných elektráren a obchodování s uhlíkem.
I když oceňuji úsilí některých poslanců EP otupit největší výstřelky této hysterie okolo CO2, je pravda, že kdokoli, kdo popřeje sluchu této otřepané mystifikaci o člověkem způsobeném globálním oteplování, se podílí na nejhorším podvodu v dějinách lidstva.
Ano, nejhorším, protože tento podvod neokrádá jen obyčejné lidi a neničí západní průmysl, ale vede k tomu, že stovky tisíců nejchudších dětí na světě trpí hladomorem, neboť potravinářské plodiny se nahrazují biopalivy dotovanými z peněz daňových poplatníků.
Ale to zvyšuje zisky společnosti Monsanto a platí se z toho všechny náklady na zájezdy poslanců EP na palmové plantáže v Malajsii, takže je všechno v pořádku, že?
Ne, není, zvláště proto, že to odvádí pozornost od skutečné krize - ne že uvolňujeme oxid uhličitý z fosilních paliv, ale že nám pomalu dochází ropa, která je základem síly naší civilizace.
Každý den, který ztratíme hovory o omezování emisí nejdůležitějšího přírodního hnojiva, je ztraceným dnem v boji o udržení stále více lidí se stále menším božstvím energie.
Kdyby to nebyla taková tragédie, byla by to fraška.
(Řečník souhlasil s položením otázky postupem modré karty podle čl. 149 odst.
Pane předsedající, pan Griffin se mýlil, když říkal, že zima byla na celé planetě studená.
Doopravdy tomu tak bylo jen v některých částech severní Evropy a v některých centrálních oblastech USA.
Celkově byl rok 2010 jedním z nejteplejších roků zaznamenaných v historii.
Skutečnost, že nyní je tu chladněji, je také docela předvídatelná, neboť jestliže je Golfský proud stlačován dolů odtávající vodou z Arktidy, je to vysvětlitelný jev.
Takže ne, rok 2010 byl velmi horký, změna klimatu je skutečná a opatření, která přijímáme, jsou pro hospodářství prospěšná.
Pane předsedající, nevím, zda si toho sněmovna povšimla, ale včera došlo k rekordně silnému sněžení v Koreji za posledních sto let, takže to není jen na několika málo místech.
Právě tak, jako tomu bylo před dvěma lety v Kodani, když se tam konala konference o změně klimatu, tak v Cancúnu na konferenci o změně klimatu bylo nejchladněji za posledních několik desetiletí.
Zadruhé, neexistuje žádný důkaz o tom, že odtávající voda z Arktidy by stála v cestě Golfskému proudu.
K žádné změně nedošlo.
Zatřetí, vaše argumenty by byly účinnější, kdyby to počítačové modely změny klimatu předpověděly před několika lety.
To se ale nestalo.
Před několika lety nám říkali, že naše děti nebudou vědět, co je to sníh.
Jak je vidět, byl to absolutní nesmysl.
Nakonec, pokud jde o statistiky vykazující trend globálního oteplování, klíčovým faktorem, kterému zde nikdo nevěnuje pozornost, je, že 65 % meteorologických stanic na světě je umístěno do deseti metrů od umělého zdroje tepla.
Prakticky všechny jsou ve městech.
Zhroucení Sovětského svazu znamenalo, že většina meteorologických stanice v přirozeně chladných oblastech byla uzavřena.
V důsledku toho jsou statistiky asymetrické a v zásadě nepravdivé, neboť lidé, podněcovaní OSN, začínají zjišťovat globální oteplování způsobené člověkem, aby mohli zavést kýžená řešení.
(FR) Pane předsedající, pane komisaři, nejprve bych chtěla poblahopřát zpravodaji za zajištění této dohody.
Jak naše rozpravy jasně ukazují, nebylo jednoduché této dohody dosáhnout.
Myslím si, že s tím, co bylo řečeno, bude každý souhlasit.
Samozřejmě, změna klimatu existuje, ale užitková vozidla nejsou vozidla, která si lidé kupují pro čisté potěšení z jízdy nebo proto, že by z nich byli nadšeni. Jsou to vozidla, která lidé užívají jako pracovní nástroje, což znamená, že cíl 147 gramů CO2 do roku 2020 vytváří správnou rovnováhu.
Já bych dokonce dala přednost o něco vyššímu limitu, ale toto je alespoň návrh, který se mi zdá vyváženější, než ten, který původně předložila Komise. Návrh Komise by skončil tím, že by výrobcům byly nařízeny technologické cíle a s nimi spojené náklady na inovace by měly velký finanční dopad na koncové spotřebitele, které nechceme penalizovat, neboť procházejí mimořádně obtížným obdobím krize.
Vítám nicméně zavedení pobídek pro výrobu vysoce účinných vozidel a pokut pro výrobce vozidel, kteří nesplní cíle.
Toto všechno je proto krokem správným směrem.
Jsem také ráda, že existují sankce.
Jsem ráda, že jsme byli schopni najít společnou půdu, pokud jde o sankce, které jsou stejné jako sankce uplatňované v oblasti osobních automobilů.
Z těchto důvodů budu velmi ráda hlasovat pro tuto zprávu.
(IT) Pane předsedající, dámy a pánové, přechod k nízkouhlíkovému hospodářství a dosažení cílů stanovených v balíčku týkajícím se změny klimatu znamená, že musíme zavést pravidla regulující emise CO2 v různých odvětvích, včetně automobilového odvětví.
Velmi mne potěšila jednání, která vedla k dohodě s Radou o omezení emisí na 147g CO2/km do roku 2020.
To je realistická hranice, která zároveň představuje dokonalou rovnováhu mezi ekologickými, sociálními a průmyslovými předpisy.
Doufám, že i já jsem sehrál svou úlohu jako stínový zpravodaj za Výbor pro průmysl, výzkum a energetiku.
Dosažená dohoda zohledňuje hospodářskou krizi, jíž toto odvětví prochází, a rozumně počítá s rozdíly mezi odvětvím osobních automobilů a odvětvím lehkých užitkových vozidel.
Stejně, jako jsme to zažili u nařízení týkajícího se osobních automobilů, se evropskému automobilovému průmyslu podaří vyvinout zelenou, konkurenceschopnou a ekologicky příznivou technologii pro lehká užitková vozidla.
Doufám, že se mu podaří využít i ekologickou výzvu a do inovací a výzkumu investovat ještě více.
Pane předsedající, možná bychom se měli ptát, zda jsme mohli dosáhnout více, kdyby bylo toto opatření zavedeno na zlepšení účinnosti paliv u užitkových vozidel, nikoli na snížení emisí CO2.
V praxi je to samozřejmě totéž, ale jednou to vypadá jako náklady pro podnikatele a podruhé jako úspory.
Pan Nuttall říká, že toto opatření zvýší cenu vozidel o 5 000 EUR.
Já se domnívám, že to nezvýší cenu ani o jediné euro.
Pohovořme si o tom za tři roky a uvidíme, kdo měl pravdu.
Skutečností je, že ceny ropy jsou nyní na 100 USD za barel.
To je víc, než Komise odhadovala, když prováděla posouzení.
Možné úspory pro podnikatele jsou vyšší a já si přeji, aby to PPE uznala.
PPE hovoří za velké podniky, za výrobce, nikoli za všechny podnikatele, kteří používají lehká užitková vozidla a kteří potřebují účinnější palivové technologie, aby snížili náklady.
Výrobci učinili za posledních několik let velký technologický pokrok.
Tyto ambice bychom měli dále podporovat.
Doufám, že Komise za několik let provede revizi a zajistí těmto ambicím šanci na skutečnou realizaci.
(Řečník souhlasil s položením otázky postupem modré karty podle čl. 149 odst.
Pane předsedající, skutečně si tento vážený muž myslí, že je správné hlasovat pro právní předpis, který prakticky zvýší ceny vozidel?
On ví, že dojde ke zvýšení, a já taká vím, že se tak stane.
Ve skutečnosti dojde k tomu, že malé firmy z Liverpoolu a z Manchesteru - z jeho vlastního volebního obvodu - budou vyřazeny z podnikání.
Myslí si, že je to spravedlivé?
Myslí si, že je to morálně správné?
Je připraven stát na této platformě ve volbách, které se budou konat za tři roky?
Pane předsedající, vláda Spojeného království, konkrétně ministerstvo dopravy, provedla posouzení dopadů tohoto opatření.
Shledala, že budou pravděpodobně pro podnikání dokonce prospěšnější, než Komise odhadovala.
Čisté úspory za provoz vozidla jsou v době, kdy jsou ceny paliva rekordně vysoké, větší než jakékoli případné zvýšení cen vozidel - čisté úspory pro podnikatele a nižší ceny pro spotřebitele.
To je to, proti čemu tak odhodlaně bojuje Strana za nezávislost Spojeného království.
Chce tak, aby podnikatelé platili více, než musí.
(IT) Pane předsedající, dámy a pánové, návrh původně stanovil dosažení dlouhodobého omezení emisí na 135g CO2/km u lehkých užitkových vozidel do roku 2020.
Podle jednomyslného názoru výrobců však bylo technicky nemožné tuto hranici dodržet.
Kdyby byla zpráva schválena tak, jak byla navržena, byla by úroveň emisí CO2 snížena na celosvětové úrovni o 0,00014 %. Ve srovnání s tím by došlo k mimořádně velkému hospodářskému dopadu - jen v Evropě více než 45 miliard EUR, což by nevyhnutelně vedlo k průměrnému nárůstu ceny každého vozidla přibližně o 3 800 EUR.
Navzdory těmto problematickým záležitostem bylo dosaženo dohody s Radou v prvním čtení a hranice emisí, kterou je třeba dosáhnout do roku 2020, je 147g CO2/km za předpokladu proveditelnosti snížení, kterou musí Komise zhodnotit do ledna 2013.
Toto rozhodnutí je v každém případě čistě politické a nemá naprosto nic společného se skutečnými podmínkami v průmyslu nebo na trhu nebo se zájmy spotřebitelů.
Budeme hlasovat proti zprávě, neboť se domníváme, že hospodářský dopad je příliš velký ve srovnání s bezvýznamným omezením emisí CO2 na celosvětové úrovni.
(ES) Pane předsedající, nejdříve bych chtěla poblahopřát zpravodaji, panu Callananovi, který odvedl velký kus práce a, což je nejdůležitější, dosáhl optimálních výsledků.
V žádném případě nebylo jednoduché dojít k dohodě v prvním čtení, pokud jde o tak složité nařízení, jako je toto.
Automobilový průmysl má v Evropské unii obrovský význam.
Jde navíc o průmyslové odvětví, na které se vztahuje cíl Evropské unie v omezování emisí a v technologických inovacích.
Tato dohoda je stabilním rámcem, který poskytuje našim výrobcům automobilů právní jistotu.
Jsem přesvědčena, že cíle pro snižování emisí jsou zároveň ambiciózní i realistické.
Výrobci budou muset dosáhnout 147 gramů CO2 na kilometr do roku 2020.
Jsem si jista, že budou úspěšní, a přispějí tak k cíli Evropské unie, jímž je snížení emisí o 20 % do roku 2020.
V tomto nařízení jsou však ještě další zajímavé prvky, jako jsou superkredity a podpora alternativních paliv.
Biopaliva jsou jednoznačně podporována v souladu s cíli EU týkajícími se obnovitelných paliv do roku 2020.
Zdůrazňuji tuto zřejmou skutečnost, neboť pokud bude Komise nadále váhat s návrhy v oblasti biopaliv, svého cíle pro rok 2020 nedosáhneme.
Své vystoupení bych chtěla zakončit blahopřáním stínové zpravodajce za skupinu Evropské lidové strany (Křesťanských demokratů), která se právě stala matkou, odvedla velký kus práce a pomohla k úspěchu této dohody.
(SV) Pane předsedající, úvodem bych chtěla poděkovat zpravodaji, panu Callananovi, stínovým zpravodajům a každému, kdo se zapojil do práce na této směrnici.
Nyní budeme mít konečně regulační nástroj pro emise u lehkých užitkových vozidel, a to je důležité.
Nyní je důležité tuto směrnici co nejdříve zavést.
Zároveň jsme ale nešli tak daleko, jak by mnozí z nás chtěli, a já si myslím, že bychom o tom měli otevřeně a upřímně hovořit.
To, co máme, je rozhodnutí v oblasti ekologické a průmyslové politiky, které bylo jasně ovlivněno hospodářskou krizí a skutečností, že tolik evropských vlád, konzervativních, pravicově orientovaných vlád, si jako odpověď na krizi zvolilo jednoduše škrty a zastavení investic.
Výsledkem je vysoká nezaměstnanost a nízká poptávka, a to se týká jak odvětví osobních automobilů, tak odvětví lehkých užitkových vozidel.
Můžeme tomu samozřejmě říkat realismus, ale ve skutečnosti je to vynucená adaptace na hospodářskou krizi a politika škrtů.
Komise byla proto dokonce ambicióznější než parlamentní Výbor pro životní prostředí, veřejné zdraví a bezpečnost potravin, což je neobvyklé.
Mě těší skutečnost, že toto rozhodnutí přesto zahrnuje revizi cílů v oblasti emisí do roku 2014.
Proto doufám, že dostaneme další příležitost ukázat, že to myslíme vážně, když přijde na to, že by se konkurenceschopnost a vysoké ambice v politice klimatu dostaly do vzájemného rozporu, a že místo toho umožníme, aby se tyto dva faktory vzájemně poháněly kupředu.
(FR) Pane předsedající, paní komisařko, pro konečný kompromis budu hlasovat neochotně.
Jednání byla děsivá a podle mého názoru je toto hlasování rozhodnutím vnuceným jako výsledek přesilovky v Parlamentu a v Radě.
Hlavním zemím vyrábějícím vozidla, podporovaným většinou poslanců EP, kteří slyší na argumenty automobilového průmyslu, se podařilo zabránit nám ve stanovení ambiciózního cíle v omezování emisí.
Chtěla bych poukázat na to, že Komise navrhovala cíl 135 gramů na kilometr do roku 2020.
Parlament je tedy méně ambiciózní než Komise, a to je politováníhodné.
Automobilový průmysl, který bojoval proti tomuto textu - a toho jsme tady byli svědky již vícekrát -, si zcela zřejmě neuvědomil, že může jedině získat, jestliže se stane průkopníkem omezování emisí, zejména proto, že studie Evropské federace pro dopravu a životní prostředí, která byla provedena v listopadu loňského roku, ukázala, že technická řešení existují.
Ve studii se uvádí, že výrobci automobilů v Evropě omezili v roce 2009 emise CO2 u neužitkových vozidel o 2-10 % a že jeden japonský výrobce dosáhl svého cíle téměř o šest let dříve.
Budu hlasovat pro tento kompromis, neboť jinak riskujeme, že ve druhém čtení zničíme to, čeho jsme dosáhli, byť by to byl sebemenší úspěch. Chtěla bych však zdůraznit, že tím, že hájíme status quo, neprokazujeme výrobcům žádnou laskavost, a že pokud jde o veřejné orgány, tím, že nepodporují inovace, neplní svou úlohu.
(IT) Pane předsedající, dámy a pánové, výsledek, ke kterému jsme dospěli, je mimořádně ambiciózní.
Chtěla bych poznamenat, že emise CO2 z těchto vozidel jsou v současné době na úrovni zhruba 200 g na čtvereční kilometr.
Snížení na 147 g proto snižuje tuto hranici o více než 25 %.
Dále bych chtěla zdůraznit, že okrajová omezení jsou nejnákladnější, takže bychom měli být opatrní.
Domnívám se také, že tuto konkrétní kategorii vozidel nelze srovnávat s osobními automobily, jak se často v této sněmovně děje.
Výrobní cykly jsou mnohem delší a dopad na emise CO2 v celém odvětví dopravy by byl pouze 1,5 %.
Pokud si nestanovíme svůj hlavní cíl, budeme nakonec penalizovat odvětví, které již utrpělo více než třicetiprocentní náhlé snížení, a ublížíme především malým a středním podnikům, u nichž jsme si my všichni v této sněmovně před pouhými dvanácti hodinami potvrdili, že je chceme podporovat vzhledem k významné společenské a hospodářské roli, kterou hrají jako jediný skutečný hnací motor zaměstnanosti v Evropě.
Proto musíme být velmi opatrní.
Tleskám práci, která byla vykonána, ale musíme provádět pečlivý dohled.
(NL) Pane předsedající, text, který máme před sebou, je skutečně kompromisem a měli jsme raději být tu a tam ambicióznější, zejména pokud jde o harmonogram a o výši sankcí.
Na druhé straně je důležité, aby byly pro tuto kategorii vozidel stanoveny normy pro emise. Zdá se, že je to něco, co stále nějak unikalo ze sítě, když již existuje řada předpisů pro osobní a nákladní vozidla.
Trend se ubírá správným směrem, ale, jak jste sami uváděli, počet lehkých užitkových vozidel se za poslední roky mimořádně zvýšil a vypadá to, že v dalších letech se bude tento počet ještě dále růst.
Jako člen Výboru pro dopravu a cestovní ruch bych se chtěl krátce vrátit k omezení rychlosti.
My jsme ve výboru navrhovali, aby od roku 2018 byla rychlostní hranice stanovena na 120 kilometrů za hodinu, což skutečně není nerozumné.
Jak víte, pro nákladní vozidla již omezení platí, a já se domnívám, že z důvodů ekologických i z důvodů bezpečnosti silničního provozu by bylo vhodné stanovit jej v právním předpisu.
Zdá se mi, že je třeba to udělat na celoevropské úrovni, neboť nedává smysl ponechávat to na členských státech.
V souvislosti s tím bych vás chtěl, paní komisařko, vyzvat, abyste se nad touto problematikou znovu zamyslela společně se svým kolegou, panem Kallasem - on je zde v této sněmovně s námi -, prostudovala ji a předložila návrh.
Myslím si, že to bude pozitivní pro oblasti ve vaší kompetenci - pro životní prostředí a pro bezpečnost silničního provozu.
(DE) Pane předsedající, paní Hedegaardová, dámy a pánové, dnes tu nejsme proto, abychom vedli diskusi o klimatu.
Místo toho musíme prostě udělat, co je možné.
Vítám kompromis, kterého bylo dosaženo.
Omezením emisí na 147 gramů na kilometr od roku 2020 stanovíme velmi jasné normy.
Podnítí to rozvoj nových technologií na zvýšení energetické účinnosti a na boj se změnou klimatu.
Uživatelé vozidel budou mít prospěch z těchto inovací, které jim ušetří palivo, a tím i peníze.
Malé dodávkové vozy používají hlavně obchodníci, malé a střední podniky, zemědělci a vinaři.
Vozidla obvykle jezdí jen na krátké vzdálenosti a často se používají mnoho let, dokud společnost nepřejde na dalšího majitele.
Ceny těchto vozidel proto musí zůstat dostupné.
Vyšší investiční náklady se musí zaplatit energetickou účinností a úsporou energie.
Dlouhodobý cíl do roku 2020 nabízí dostatek času na přechodná období, takže výzkumné organizace a průmysl mohou vyvinout a vyrobit nové motory.
Cíl, který jsme si stanovili, je realistický, dosažitelný, a přesto účinný.
Doufám, že se mu dostane široké podpory.
(PL) Pane předsedající, každý, kdo se podílí na silniční dopravě, jak výrobci osobních automobilů, tak výrobci lehkých užitkových vozidel, by měl přispět k omezení celkových emisí CO2.
Proto vítám kompromis, k němuž dospěl Evropský parlament, Rada a Evropská komise a který stanoví limity emisí a sankce za jejich nedodržování.
Stanovení povinných a ambiciózních limitů, které jsou zároveň realistické, bude výzvou pro inovativní potenciál evropského automobilového průmyslu.
Bude pobídkou pro urychlení úsilí ve výzkumu a vývoji zaměřeného na nalezení nových designových řešení, která lze použít při výrobě ekologičtějších vozidel.
Musíme mít vlastní zelené technologie, abychom se mohli vyhnout dovozu vozidel, tak jako to bylo v případě hybridní technologie.
Jsem přesvědčen, že legislativní rozhodnutí, která jsme přijali, budou skutečným impulsem a zmobilizují evropské výrobce, kteří si uvědomí, že zelené technologie představují příležitost pro rozvoj.
(FR) Pane předsedající, nejprve bych chtěl poblahopřát zpravodaji k jeho postoji. Povšiml jsem si, že Parlament byl zatlačen do kouta mezi Komisi, která je velmi ambiciózní, a Radu, která je jako obvykle opatrná, mezi klimatické skeptiky a klimatické kritiky a mezi zastánce průmyslového odvětví a mezi environmentalisty.
Je to tedy vyvážený postoj, který je stále ještě ambiciózní, neboť cíl 147 gramů v roce 2020 dá průmyslu dostatek času k technologickému posunu a zároveň i podnět k vyšší účinnosti. Prodloužení období pro pozměňovací návrhy až do roku 2018 je pozitivní a zatraktivní výzkum a výrobu neznečišťujících vozidel.
Na závěr bych chtěl uvést dvě poznámky.
Pochopitelně vítám skutečnost, že návrh prošel v prvním čtení, a úplně jsem nepochopil poznámky našeho právě vystoupivšího kolegy, který hovořil o tom, že dává přednost druhým čtením.
Zadruhé, stejně jako pan El Khadraoui lituji, že nedošlo na omezovače rychlosti, protože to znamená, že na silnicích nás nadále budou předjíždět jediná vozidla, která stále nedodržují omezení rychlosti, tedy lehká užitková vozidla.
(RO) Pane předsedající, toto nařízení je krokem kupředu při postupném plnění cílů omezování emisí CO2 u lehkých užitkových vozidel v Evropě.
Těchto cílů bude možno dosáhnout, budou-li vytvořeny pobídkové programy pro zefektivnění vozidel a budou-li udělovány sankce výrobcům, kteří neplní cíle.
Nemyslím si však, že by tento nový předpis o omezení emisí CO2 měl ohrožovat postavení výrobců vozidel nebo zákazníků.
Nová nařízení musí věnovat pozornost zájmům malých a středních podniků a výrobců vozidel, kteří požadují postupné zavádění limitů znečištění od roku 2015, neboť vozidla, která se budou prodávat v roce 2014, jsou již ve stádiu vývoje a výroby.
Údaj 147 gramů je přijatelným kompromisem ve srovnání s údaji, které byly zmiňovány.
Komise však musí pečlivě sledovat vztahy mezi automobilovým průmyslem a uživateli a posuzovat dopad opatření na ceny, a tedy i na činnost malých podniků.
(PL) Pane předsedající, výroba lehkých užitkových vozidel a s tím související technologické problémy vyžadují mnohem větší investice a dlouhodobější strategické plány a výrobní cyklus, než je tomu u osobních automobilů.
Schválení takového dlouhodobého cíle bylo v tomto ohledu zásadní, aby měl průmysl v oblasti výroby zaručenou určitou jistotu.
Na druhé straně bychom neměli přehlížet cílový limit 147 g, jehož má být dosaženo do roku 2020.
Původní krátkodobý cíl, kdy byl stanoven limit 175 g s výhledem na dosažení cíle 147 g do roku 2020, výrazně zvýší náklady na výrobu lehkých užitkových vozidel a zvýší jejich cenu pro mnoho malých podniků, které je užívají jako nástroje pro každodenní práci.
Doufám, že výsledkem nebude výrazný propad prodeje nových vozidel, který by znamenal, že by technologicky starší vozidla, zodpovědná za mnohem vyšší množství emisí, zůstala na silnicích déle.
(IT) Pane předsedající, paní komisařko, dámy a pánové, kompromis, kterého bylo dosaženo spolu s Radou, se jistě zdá být vyváženější a realističtější ve srovnání s původním návrhem Komise, který byl tak ambiciózní, že se místy zdál být utopií, neboť vůbec nebral v úvahu podmínky v průmyslu a dopad na trh.
Vždycky existuje riziko, že příliš ideologický environmentalismus pravděpodobně znemožní dosáhnout hmatatelných výsledků a napáchá škodu na životním prostředí.
Přestože podle mého názoru není dlouhodobý cíl 147g CO2/km do roku 2020 zdaleka optimální, může se ukázat, že je rozumnější a realističtější než ten, který byl původně navrhován.
Vítám i plánované pobídky pro ekoinovace, ale podle mého názoru zde zůstává jedna kritická záležitost: rozhodnutí o emisích u dokončených vozidel, tedy u těch, která jsou vyráběna v několika fázích.
Doufám, že Komise dodrží svůj závazek předložit k této otázce do konce tohoto roku konkrétní legislativní návrh.
(RO) Pane předsedající, vítám skvělou práci, kterou odvedl zpravodaj pan Callanan a můj kolega pan Groote při přípravě této zprávy.
Toto nařízení přinutí výrobce automobilů, aby vyvinuli nové zelené technologie, a přestože se může zdát, že je tím na ně uvaleno další břemeno, může to podpořit konkurenceschopnost automobilového průmyslu na celosvětovém trhu.
Zároveň to napomůže splnění závazků v oblasti omezení emisí CO2 v souladu se strategií Evropské unie.
Kompromisní pozměňovací návrhy, které byly schváleny, poskytují výrobcům dostatek času, aby se připravili na zavedení nových technologií, a Komisi dávají čas na to, aby připravila účinné mechanismy na sledování případného nedodržování předpisů v této oblasti.
(PT) Pane předsedající, řízení inovací, jinými slovy výzkum a vývoj nových technologií a výrobních postupů, jejich zavádění ve velkém a volba správného okamžiku pro jejich zavedení, by mělo mít jako hlavní kritéria především ochranu veřejného zájmu, zlepšení kvality života veřejnosti a ochranu životního prostředí.
Inovační úsilí a zavádění těchto technologií by se mělo řídit především těmito zásadami, nikoli úzkými obchodními zájmy průmyslu a podniků.
To platí i pro automobilové emise.
Vzhledem k tomu, že odvětví dopravy je zodpovědné za podstatnou část emisí CO2, musí se odpovídající část snahy o snížení emisí soustředit do této oblasti.
Proto je důležité zaměřit se na zvýšení energetické účinnosti vozidel, na snížení spotřeby paliva a obecně na vývoj nízkouhlíkových technologií.
To je nyní možné díky vědeckému a technickému rozvoji, který od samého počátku bere na vědomí postupně přicházející a nevyhnutelný nedostatek fosilních paliv, tedy něco, čemu je již nyní třeba věnovat pozornost.
(FR) Pane předsedající, paní komisařko, budu stručný.
Budu hlasovat pro tento text, protože jsem přesvědčen, že tento kompromis je krokem správným směrem. Zároveň ovšem lituji, že znění nezachází tak daleko jako návrh paní Hedegaardové.
Proto bych si nyní přál, abyste nám v těch několika hodinách, které budou po rozpravě předcházet hlasování, sdělila, co je podstatou postupu, který budete používat následující dva roky, neboť revize má proběhnout v roce 2013, což nám umožní, jak chtěl zpravodaj naší skupiny pan Groote, bez prodlení pokračovat v boji za omezení znečišťování těmito lehkými užitkovými vozidly.
Na to se vás ptám, paní komisařko, a vím, že budete neústupná, takže budeme moci pokračovat navzdory průmyslovému lobbingu, který já stejně jako řada mých kolegů, kteří o této věci hovořili, považuji za nemístný.
(DE) Pane předsedající, paní Hedegaardová, nemohu zastírat skutečnost, že jsem jednou z těch, kdo by dnes byli raději přijali cíl 135 gramů.
Myslím si však, že tento kompromis odráží realitu a ukazuje, že jsme připraveni vyvinout skutečné společné úsilí a limitovat a omezit emise CO2.
Evropské unii se nedávno povedlo snížit celkové emise CO2 o 9 %.
Emise v odvětví dopravy však vzrostly téměř o 30 %.
Čistě z tohoto hlediska se domnívám, že to, co dnes děláme, je další krok správným směrem.
Neměli bychom si však dovolit nechat se odvádět od faktu, že skutečné problémy v odvětví dopravy vzhledem k celkovému nárůstu o 29 % spočívají v něčem jiném.
Jinými slovy, musíme se intenzivně soustředit na rozvoj veřejné dopravy.
Nesmíme zvyšovat zátěž spočívající na malých a středních podnicích. Musíme naopak zjednodušovat situaci dojíždějícím pracovníkům a musíme urychlit výstavbu železnic.
Mnohem větších úspěchů dosáhneme tím, že přejdeme od individuální dopravy k veřejné dopravě.
Myslím si, že děláme první krok správným směrem, neboť se koneckonců bavíme o snížení o 25 %.
(NL) Pane předsedající, chci všem poblahopřát, ale ráda bych viděla ambicióznější výsledek.
Mnohem ambicióznější.
A proč?
Uvedu vám pět důvodů: více inovací, větší konkurenceschopnost Evropy, životní prostředí, to samozřejmě, protože to nám mohlo ušetřit suroviny a bylo by to pro spotřebitele i levnější.
V Evropě jsme velmi závislí na dovozu surovin na výrobu energie.
Čistějšími technologiemi bychom mohli ušetřit mnohem víc a také bychom našemu automobilovému průmyslu dali obrovský podnět k tomu, aby přišel s čistými, inteligentními technologiemi, které by se daly prodávat kdekoli ve zbytku světa a díky nimž bychom získali před ostatními náskok.
Bylo by to levnější a účinnější, a to právě proto, že jsme tak závislí na dovozech.
Znamenalo by to i úspory pro spotřebitele.
Nákupní cena by byla možná vyšší, ale provoz na kilometr by nakonec vyšel levněji.
To by bylo velmi zajímavé hlavně pro malé a střední podniky.
Pro Nizozemce je úsloví "starej se o centy a eura se o sebe postarají sama" stále velmi zajímavé!
(ES) Pane předsedající, chtěla bych také poděkovat zpravodajům, zejména našemu stínovému zpravodaji, panu Grootemu, za návrh, který povzbudí náš průmysl k ekologičtějšímu jednání.
Velmi však lituji, že jsme ztratili obrovskou příležitost zavést omezovače rychlosti, které jsou základními nástroji pomáhajícími zlepšit kvalitu ovzduší.
Musím poukázat na to, že směrnice je již více než měsíc a půl povinná, jak je vidět v takových městech, jako je Barcelona, kde socialistická radnice stanovila rychlostní limit na 80 km za hodinu, a je cítit rozdíl oproti jiným městům, například Madridu nebo Valencii, která mají konzervativní radnice a v nichž jsou obyvatelé vystaveni vysokému riziku onemocnění alergiemi a respiračními chorobami.
Omezovače rychlosti by pomohly omezit tyto problémy, zlepšit bezpečnost na silnicích a snížit počet ztracených životů.
Proto je to politováníhodné a my věříme, že v příštích právních předpisech se nám to podaří.
členka Komise. - Pane předsedající, nejdříve stručná poznámka pro pana Pargneauxe, který se ptal, jaký je plán na příštích několik let.
Jak jsme se dohodli, Komise musí nejdříve samozřejmě posoudit dosažený pokrok a zjistit, zda jsou tyto věci schůdné.
Na tom jsme se všichni shodli, ale máme samozřejmě důvod se domnívat, že to schůdné je, neboť naše posouzení dopadu to již prokázalo.
Jsme si vědomi nákladů a důsledků všeho, co děláme, a úrovně, na které se rozhodneme to prosazovat.
Věříme tedy, že to bude schůdné, ale prověříme to.
Chtěla bych jen říci, že opětovné otevření rozpravy o cíli do roku 2020 by mohlo vést k nejistotě v plánování, takže bychom nyní měli samozřejmě zdůraznit, že byl stanoven dlouhodobý cíl.
Mnoho výrobců to oceňuje, neboť jim to umožňuje tolik potřebné dlouhodobé plánování a tolik potřebnou předvídatelnost.
Nakonec to oceňují.
To byla odpověď i na obavy pana Vlasáka.
Jen krátká poznámka k panu Nuttallovi - nevím, zda je stále přítomen -, nebo spíše k otci pana Nuttalla, neboť ten se nemusí obávat absolutně ničeho, snad jen toho, že jeho syn používá údaje ze zdroje, který já neznám.
Skutečností je, že náklady na provedení jsou mnohem nižší, než pan Nuttall tvrdil, a peníze ušetřené na spotřebě paliva jsou větší než náklady.
Nakonec tedy otec pana Nuttalla nejen ušetří peníze, ale bude mít i čistý zisk.
Může také vysvětlit, že jeho děti a vnoučata budou dýchat čistější vzduch.
Zároveň se tady snažíme podporovat inovace v průmyslovém odvětví, které je pro Evropu velmi důležité.
O to se právě pokoušíme.
Na závěr této rozpravy bych jen chtěla říci, že my máme výhodu velmi rozsáhlých zkušeností, které jsme získali v oblasti tvorby právních předpisů pro automobily.
V každém případě se ukázalo, že výrobci mohli legislativním požadavkům vyhovět rychleji a s menšími náklady, než uváděli.
Nepřekvapilo by mne, kdyby se totéž stalo i u dodávek.
Nařízení pro automobily je tedy hotové.
Nyní jsou na řadě dodávky.
Oceňuji velmi širokou podporu tohoto právního předpisu.
Další věcí, kterou musíme v této oblasti prověřit, budou těžká nákladní vozidla a tam se samozřejmě velmi těším na spolupráci s Evropským parlamentem.
zpravodaj. - Pane předsedající, rád bych stručně odpověděl na řadu vznesených připomínek.
Pan Schlyter řekl, že si myslí, že je to pro evropský průmysl špatné a že ve výsledku se bude více lehkých užitkových vozidel montovat v Asii.
Musím říci, že této poznámce prostě nerozumím.
Stanovili jsme nejnáročnější cíle na světě, mnohem přísnější, než jsou předpisy ve Spojených státech, nebo cokoli, co existuje v Číně nebo na Dálném východě.
Paní Wilsová přirovnala toto nařízení k nařízení pro osobní automobily.
Podle mého názoru to není dobré srovnání.
Možnosti, jak omezit emise z osobních automobilů, jsou mnohem větší, například snížením hmotnosti nebo změnou palivové směsi.
Na trh s dodávkami již v mnohem větší míře pronikly dieselové motory.
Dodávky jsou svou podstatou samozřejmě užitkovějšími vozidly a kupuje si je obchodní klientela.
Je mi líto, že pan Nuttall zde nezůstal do konce rozpravy, ale uvedl nesprávné údaje.
Pro mnoho podnikatelů to bude znamenat celkovou úsporu nákladů.
Musím říct, že kdyby se skupina EFD obtěžovala vyslat alespoň jediného zástupce na kteroukoli naši trojstrannou schůzi nebo na kteroukoli naši stínovou schůzi, aby ukázala, že jedná jménem malých podnikatelů, což její členové tak rádi zmiňují, měl bych pro jejich poznámky trochu větší uznání.
(Potlesk.)
Na závěr bych chtěl říci, že se myslím, že je to dobrý výsledek.
Přináší především nejlepší možnou rovnováhu ve prospěch podnikatelů a jejich nákladů, ale i z hlediska zlepšení životního prostředí.
Bez ohledu na to, jaký máte názor na změnu klimatu, musí být účinnost paliva, tedy efektivnější využívání vzácných zdrojů, dobrou věcí.
Rozprava je ukončena.
Hlasování se bude konat dnes v poledne (15. února 2011).
Písemná prohlášení (článek 149)
písemně. - Dohoda, které bylo dosaženo spolu s Radou, je výsledkem tvrdých jednání tváří v tvář lobbingu ze strany průmyslu.
V průběhu celého procesu jsme odolávali tvrdému tlaku ze strany výrobců, abychom nařízení zmírnili a zejména abychom snížili ambiciózní dlouhodobé cíle omezení emisí CO2.
Bylo to dilema, protože v zemích řady z nás již automobilový průmysl ve stávajících hospodářských souvislostech bojuje o přežití.
Ze zkušenosti s nařízením pro osobní automobily jsme ale věděli, že automobilový průmysl učinil velký pokrok, pokud jde o inovace a o vývoj čistější technologie, neboť právní rámec jej podpořil v cestě správným směrem.
Tento úspěch jsme chtěli zopakovat s právním předpisem pro dodávky, a to nikoli z ekologických důvodů, ale z důvodu, že větší účinnost paliva nakonec mnoha podnikatelům sníží náklady.
Máme kompromisní znění, které sice není tak ambiciózní, jak bychom si byli přáli, ale přesto povede k výraznému snížení emisí CO2 z dodávek a přispěje k ambicím EU v oblasti omezování emisí do roku 2020 a dá.
Chtěla bych poblahopřát zpravodaji a stínovým zpravodajům za jejich úspěšné jednání s Radou.
Silniční doprava je druhým největším zdrojem emisí skleníkových plynů v EU a tyto emise stále narůstají.
Nařízení, jejichž cílem je omezení těchto emisí, by se tedy měla vztahovat na všechna vozidla, včetně lehkých užitkových vozidel.
Pokud budou existovat právní předpisy pro celou EU, podaří se cíle omezení emisí skleníkových plynů dosáhnout lépe než pomocí vnitrostátních právních předpisů s rozdílnými cíli.
Proto musíme kombinovat ambice s realismem a se zdravým rozumem.
Proto, a vzhledem k tomu, že lehká užitková vozidla nejčastěji používají malé a střední podniky, které tvoří 99,8 % podniků a 67,4 % pracovních míst v EU, bychom neměli sledovat cíle, které by je mohly ohrozit.
Z tohoto důvodu souhlasím s cílem 147 g emisí CO2 na kilometr pro nová lehká užitková vozidla v EU, pokud se potvrdí, že toto řešení je proveditelné.
Vítám rovněž skutečnost, že na úrovni EU nebyl pro tento typ vozidel zaveden jednotný rychlostní limit.
Vítám toto opatření, neboť je velmi důležité udržet rovnováhu mezi ochranou životního prostředí a ochranou pracovních míst a konkurenceschopnosti malých a středních podniků v EU.
1.
Dohoda mezi ES a Jihoafrickou republikou o obchodu, rozvoji a spolupráci (
1.
Mediální zákon v Maďarsku (
- Před hlasováním:
Vážený pane předsedo, před plánovaným hlasováním o usnesení o mediálním zákoně v Maďarsku bych rád obrátil pozornost kolegů poslanců k poslednímu vývoji situace a předložil konkrétní návrh.
Před čtyřmi dny maďarský parlament přijal pozměňovací návrhy - všechny změny - požadované Evropskou komisí, a to i přes negativní hlasování, mimochodem maďarských socialistů a poslanců strany Zelených.
Komisařka Kroesová byla hlasování přítomna, a oznámila, že nové znění zákona je v souladu s evropským právem a zejména s Listinou základních práv.
Přesto usnesení levicových skupin, které bude v poledne předloženo k hlasování, naprosto tyto skutečnosti ignoruje.
Text je v podstatě stejný jako ten před třemi týdny a nezmiňuje hlasování maďarského parlamentu.
Moje otázka zní: žije tento Parlament v reálném nebo imaginárním světě?
Je toto usnesení namířeno proti maďarské vládě nebo proti Evropské komisi, která již nemá se zákonem žádné problémy?
(Potlesk)
Zvláště bych se chtěl zeptat předsedy skupiny liberálů: máte nebo nemáte důvěru v komisařku Kroesovou?
Skupina Evropské lidové strany (Křesťanských demokratů) se domnívá, že tento parlament by ztratil svou důvěryhodnost, pokud by přijal texty, které neodpovídají realitě.
Musíme se stát divadlem pro sbírání vnitrostátních politických bodů?
(Potlesk)
Za těchto okolností skupina PPE své vlastní usnesení stáhne a vyzývá ostatní skupiny, aby učinily totéž.
V sázce je důvěryhodnost parlamentu.
Dámy a pánové, návrh je zcela jasný.
Jak jsem pochopil, skupina Evropské lidové strany (Křesťanských demokratů) stáhla své usnesení.
Máme tedy pouze jedno usnesení, které bylo předloženo několika politickými skupinami.
Rád bych představitele těchto politických skupin požádal, aby uvedly své komentáře.
Vážený pane předsedo, dámy a pánové, pan Daul hovořil o realitě.
Je skutečností, že maďarská vláda, nebo maďarský parlament změnily zákon, a to je dobře, protože si vzpomínám na rozpravu v této sněmovně, kdy někteří lidé říkali - včetně vás, pane Daule - že není třeba nic pozměňovat, že je všechno v pořádku.
Najednou jsou změny třeba.
(Potlesk zleva)
Je ale také realitou - a můžete si to i přečíst - že jak zástupce pro svobodu sdělovacích prostředků Organizace pro bezpečnost a spolupráci v Evropě (OBSE) a zástupce Rady Evropy, říkají, že tyto změny jsou nedostatečné.
To je ta realita, pan Daule.
To je ta realita.
(Potlesk zleva)
Při včerejším večerním jednání naší skupiny, kterému jsem předsedal, jsme o zákoně a pozměňovacích návrzích diskutovali a - stejně jako OBSE a Rada Evropy - jsme dospěli k závěru, že tyto změny nejsou dostatečné.
Ať už dnes dojdeme k jakémukoliv rozhodnutí - ať už vyhrajete vy, pan Daule, nebo vyhrajeme my - nevzdáme se boje za svobodu sdělovacích prostředků, pan Lange.
Pokud tak učiníte vy, je to vaše věc.
(Potlesk zleva)
Svoboda sdělovacích prostředků je nedotknutelným prvkem demokracie.
Chceme demokracii a chceme svobodu sdělovacích prostředků.
Proto vás žádáme, abyste podle toho dnes hlasovali.
Víme, že jsou ve vaší skupině také někteří poslanci, kteří s námi souhlasí.
Musíme bojovat za svobodu sdělovacích prostředků - v Maďarsku a i jinde.
(Potlesk zleva)
Dámy a pánové, kolegové poslanci, jak jsem pochopil, čtyři politické skupiny své prohlášení nestahují.
Mohli bychom rozpravu ukončit a přistoupit k hlasování, ale vidím, že skupina Aliance liberálů a demokratů pro Evropu v Evropském parlamentu chce také učinit prohlášení.
Prosím, aby se ujala slova.
Vážený pane předsedo, byli jsme zde přímo osloveni.
Samozřejmě, že máme důvěru v práci komisařky Kroesové.
Její prozkoumání sekundárního práva bylo příkladné.
Přáli bychom si, aby komisařka stejně tak prozkoumala i primární právo, protože v něm je problém.
(Potlesk zleva)
Realita situace zahrnuje i ty věci, které právě zmínil pan Swoboda, a sice že podle názoru Rady Evropy i Organizace pro bezpečnost a spolupráci v Evropě (OBSE) jsou změny nedostatečné.
Místopředseda maďarské vlády a ministr pro veřejnou správu a spravedlnost, pan Navracsics, sám připustil, že se nejedná o podstatnou změnu mediálního zákona.
Mohl bych uvést ochranu novinářských zdrojů, která i nadále zůstává neregulovaná, nebo složení a pravomoci úřadu pro sdělovací prostředky.
O všech těchto záležitostech je stále třeba diskutovat.
Proto bych rád uvedl jménem skupiny Aliance liberálů a demokratů pro Evropu, že nestáhneme návrh usnesení, ale budeme požadovat, aby se hlasování uskutečnilo.
Dámy a pánové, budeme hlasovat o usnesení čtyř politických skupin.
Otázky k ústnímu zodpovězení a písemná prohlášení (předložení): viz zápis
Termíny příštích zasedání: viz zápis.
7.
Státem podporované vývozní úvěry (
za skupinu GUE/NGL. - Pane předsedající, chtěl bych oznámit, že Skupina GUE/NGL si přeje stáhnout jmenovité hlasování o obou částech pozměňovacího návrhu č. 10.
Pane předsedající, stejně jako v případě předchozího hlasování jsme se spolu se stínovými zpravodaji rozhodli, že nebudeme legislativní usnesení předkládat k hlasování v Parlamentu, abychom mohli pokračovat v jednáních s Radou, neboť doufáme, že vezme dnešní hlasování Parlamentu v potaz.
2.
Absolutorium 2009: souhrnný rozpočet EU - Evropský veřejný ochránce práv (
1.
Absolutorium 2009: souhrnný rozpočet EU, oddíl III - Komise (
Interinstitucionální dohoda o společném rejstříku transparentnosti - změna jednacího řádu z důvodu zavedení společného rejstříku transparentnosti
Dalším bodem na programu je společná rozprava o
zprávě Carla Casiniho jménem Výboru pro ústavní záležitosti o uzavření interinstitucionální dohody mezi Evropským parlamentem a Komisí o společném rejstříku transparentnosti, a o
zprávě Carla Casiniho jménem Výboru pro ústavní záležitosti o změně jednacího řádu Parlamentu z důvodu zavedení společného rejstříku transparentnosti Evropským parlamentem a Komisí.
Paní předsedající, paní ministryně, pane komisaři, dámy a pánové, učiním pouze jediné prohlášení o obou záležitostech, které mají společné téma.
Dnešní rozpravou a následným hlasováním dokončíme úkol a období vyjednávání v pracovní skupině, které předsedala paní Wallisová a jež se skládala z kolegů poslanců ze všech politických skupin, jakož i delegace Komise vedené panem Šefčovičem, jehož výsledkem byl návrh dohody o zřízení společného rejstříku transparentnosti.
Výbor pro ústavní záležitosti (AFCO) během několika měsíců připravil tuto zprávu a dokončil rovněž zprávu o změně jednacího řádu Parlamentu.
Osobně mne velmi překvapila míra zájmu veřejnosti, kterou si tato dohoda o transparentnosti vysloužila.
Obávám se, že se lidé domnívají, že její výsledky budou mít větší dopad, než o jaký se ve skutečnosti usilovalo.
Transparentnost představuje obranu správného politického konání, ale nejde o správný nástroj, jak se dostat na kobylku korupci.
K nedávným případům, kdy se novináři pokusili zkorumpovat několik poslanců Evropského parlamentu, by mohlo dojít i mimo parlamentní půdu.
Potenciální korupčníci dále vědí, jak se vyvarovat prozrazení vlastní totožnosti, a rejstříky proto nepředstavují zázračný všelék.
V tomto směru je správným nástrojem trestní právo.
Pokud však trestní právo členských států nedostačuje, budeme si muset znovu pročíst články 82 až 86 Lisabonské smlouvy, zamyslet se, zda lze korupci poslanců Evropského parlamentu považovat za přeshraniční zločin či čin jinak škodlivý finančním zájmům Unie, a rozhodnout, zda by neměl být vytvořen úřad evropského veřejného žalobce, což by navíc představovalo další významný krok na cestě k jednotě.
Rejstřík transparentnosti má skromnější úkol.
V některých státech má termín lobbista negativní význam, zatímco v jiných je lobbování považováno téměř za službu veřejnosti, protože ti, kteří rozhodují, jsou tak informováni o problémech, o nichž by jinak nevěděli.
To je zejména důležité pro Evropský parlament, protože poslanci často stojí před velmi složitými, technickými otázkami a téměř vždy třeba nalézt rovnováhu mezi podniky a státy s rozdílnými zájmy.
Právě v této oblasti jsou lobbisté velmi užiteční.
Nemůžeme je proto už nazývat lobbisty, ale zúčastněnými stranami.
Zájmy se samozřejmě mohou křížit, a je to tak správně.
Býval jsem soudcem a mohu říci, že křížový výslech protistran se považuje za podmínku pro odhalení pravdy a dosažení spravedlnosti.
Existence lobbistů či zainteresovaných stran s protichůdnými zájmy je tedy dobrá věc: důležité však je, aby si soudci - a tedy i poslanci Evropského parlamentu - uchovali svobodu myšlení, nezávislost a aby upřímně hledali dobro pro všechny.
Proto jsme ve vzájemné shodě mezi Parlamentem a Komisí zřídili rejstřík transparentnosti s nadějí, že se Rada k dohodě brzy připojí.
Ti, kteří chtějí zastupovat své zájmy, mají volný přístup na naši půdu, ale musí být zapsáni do rejstříku, kde budou zaznamenány veškeré informace potřebné k identifikaci jejich právního a finančního statusu.
Rejstřík je veřejný.
Existují rovněž organizace, které nesledují sobecké zájmy, ale snaží se podílet na evropské politice ve jménu obecných hodnot, například církve, politické strany a regiony.
Ty nemusí být do rejstříku zapisovány: pokud však provozují zvláštní úřady pověřené výlučně udržováním kontaktů s evropskými orgány, pak musí být do rejstříku zapsány, i když v jiném právním režimu než zainteresované strany.
Jak už jsem zmínil, nový rejstřík rovněž obsahuje změnu jednacího řádu.
Proto vznikly dvě zprávy, ale každopádně jde jen o první krok na cestě k ještě větší transparentnosti.
Už se prozkoumávají některé hypotézy, které by se po dalším zvážení mohly stát pravidly, proto bod 9 dokumentu schvalujícího dohodu poukazuje na možnost, aby zprávy obsahovaly detaily o zainteresovaných stranách, které se s poslanci Evropského parlamentu setkaly během přípravy dotyčné zprávy.
Toto široké opatření pro možné pozměňovací návrhy mne vede k vyjádření negativního názoru na změny, které by pro budoucnost takové úvahy omezovaly.
Doufám však, že se k dohodě v brzké době připojí Rada a že v této sněmovně vznikne bezprostřední široká shoda, silný signál o nutnosti transparentnosti a rovněž výzva k činům.
Doufám, že hlasování bude takřka jednomyslné.
úřadující předsedkyně Rady. - (HU) Paní předsedající, pane komisaři, dámy a pánové, transparentnost je obzvláště důležitým principem demokratických institucí.
Tím spíše to platí pro evropské instituce, protože jsou - jak je obecně známo - často obviňovány z odtrženosti a netransparentní činnosti.
Rada je odhodlána vyvinout úsilí, aby v institucích a orgánech Evropské unie zajistila co největší úroveň transparentnosti.
Rada si je rovněž vědoma, že občané očekávají, že ti, kdo jsou pověřeni správou jejich záležitostí, budou dodržovat ty nejvyšší možné normy. Proto Rada vítá iniciativu Evropského parlamentu a Rady na zřízení rejstříku transparentnosti.
Zejména vítám zprávy pana Carla Casiniho.
Pokud je sněmovna schválí, bude v následujících měsících možno vytvořit rejstřík transparentnosti založený na těchto zprávách.
Tím můžeme znovu ukázat, že EU o transparentnost usiluje nejenom slovy, ale i činy.
Využívám této příležitosti, abych zdůraznila, že si jsem vědoma, že Rada byla přizvána k účasti na rejstříku transparentnosti.
Rada dosud neměla v úmyslu se do tohoto procesu plně zapojit, protože ji z její podstaty, narozdíl od Parlamentu a Komise, neovlivňuje činnost zástupců jednotlivých zájmů.
Obecně lze říci, že se neobrací na Radu jako instituci, ale že zaměřují svou činnost na členské státy.
Navzdory tomu je Rada, jak jsem již objasnila, připravena podílet se na rejstříku a sledovat jeho činnost.
Jsme rovněž připraveni diskutovat s Parlamentem a Komisí o možné roli Rady, aniž bychom samozřejmě zdržovali vstoupení v platnost dohody mezi těmito dvěma orgány.
Dámy a pánové, na základě nedávného rozhodnutí Rady nyní zvažujeme možnost učinit politické prohlášení o zahájení činnosti rejstříku v červnu.
místopředseda Komise. - Paní předsedající, transparentnost je otázka, která leží na srdci občanům a která je nezbytná pro zvýšení demokratické legitimity Evropské unie.
S potěšením vás mohu informovat, že v současnosti už máme v rejstříku Komise již více než 3 800 zaregistrovaných.
Jsem proto naprosto přesvědčený, že schválení společného rejstříku transparentnosti bude představovat další významný krok směrem ke zvýšení transparentnosti rozhodovacího procesu EU a poskytne přímou odpověď na obavy občanů.
Chtěl bych ocenit velmi konstruktivní práci, ke které jsme dospěli v naší společné pracovní skupině.
Na tomto místě bych chtěl vzdát hold paní Wallisové, naší dnešní předsedající, panu Casinimu, našemu zpravodaji, a rovněž panu Leinenovi a paní Durantové.
Byla to skvělá skupina a společná práce byla skutečným potěšením.
Jejím výsledkem je velmi vyvážený, pragmatický návrh interinstitucionální dohody, kterou dnes sněmovně předkládáme ke zvážení a rozpravě.
Případné příznivé zítřejší hlasování umožní, aby byl rejstřík společně spuštěn našimi dvěma orgány v červnu.
To bezpochyby vyšle silný politický signál, který potvrdí naše odhodlání vynutit si na evropské scéně transparentní, etické postupy.
Rejstřík má za cíl poskytnout občanům více transparentnosti, co se týká organizací a samostatně výdělečných osob, které se podílejí na rozhodování EU či se snaží rozhodovací proces ovlivňovat.
Rozumím, že vznikly určité obavy týkající se regionálních veřejných orgánů, proto situaci raději vysvětlím.
Otázkou bylo, zda by se měly registrovat.
Domnívám se, že přečteme-li si text pozorně, zjistíme, že by skutečně neodrážel jejich skutečnou identitu a skutečnost, že zajišťují přímé zastoupení svých občanů, jak je zakotveno v ústavních systémech.
Pečlivé přečtení obsahu dohody by nám v tomto ohledu mělo poskytnout naprosté ujištění.
Text ve skutečnosti výslovně zmiňuje, že místní, regionální a obecní orgány se registrovat nemusí.
Tento přístup je dále podpořen v příloze I, která naznačuje, že se neočekává, že se budou registrovat samy veřejné orgány.
Služby, jež tvoří nedílnou součást správy a jejichž zaměstnanci jsou místní, regionální a obecní úředníci a jež se zabývají činností v souladu s institucionálními nebo ústavními atributy, se rovněž nebudou muset registrovat.
Doufám, že se tímto vyjasní některé obavy, jež jsem v posledních dnech zaznamenal.
Závěrem pár slov o interinstitucionálním rozměru.
Domnívám se, že se všichni shodneme, že úspěch společné spolupráce Komise a Parlamentu by byl ještě více konsolidován zapojením Rady.
Proto jsem velmi zavázán a z celého srdce děkuji maďarskému předsednictví, že změnilo postoj Rady a nastolilo v ní pozitivní náladu a přístup k hledání způsobů, jakými můžeme nejlépe nastavit vztahy mezi Radou, Komisí a Parlamentem při spravování rejstříku, protože politický signál, že tyto tři instituce berou tuto otázku velmi vážně a že budou problém transparentnosti řešit společně, bude velmi silný.
Jsem si jistý, že s takovou politickou podporou ze strany všech tří institucí bude brzy dosaženo prahu 4 000 zaregistrovaných.
Paní předsedající, paní ministryně, pane komisaři, transparentnost je základním kamenem demokracie, který zajišťuje, že lidé vědí, kdo využívá vliv a jak se dospívá k rozhodnutím.
Od chvíle, kdy vstoupila v platnost Lisabonská smlouva. má Evropský parlament podstatně větší moc.
Právě proto je správné, aby byl náš modus operandi vždy otevřen diskuzi a abychom si vždy kladli otázky o správnosti našeho konání.
Jednání mezi Evropským parlamentem a Komisí týkající se rejstříku transparentnosti představují úspěch a nyní jsme dospěli k vynikajícímu výsledku.
Chtěl bych znovu zdůraznit, že je dobře, že se nám podařilo nalézt jasná pravidla pro místní a regionální orgány, dokonce i pro církve, která odrážejí jejich zájmy.
Chtěl bych rovněž podotknout, že se na lobbing nedíváme jako na něco samo o sobě špatného.
Názory odborníků potřebujeme a ve své práci musíme mít možnost se na ně obrátit.
V konečném důsledku je důležité, abychom my jako poslanci dokázali problémy svobodně posuzovat a činit nezávislá rozhodnutí.
Chtěl bych nyní prohlásit, že jako poslanci Parlamentu máme být na co hrdí.
Pokud porovnáme jednotlivé národy, uvidíme, že jen v několika málo členských státech Evropské unie už došlo ke zřízení rejstříku transparentnosti na této úrovni.
V Berlíně, hlavním městě mé vlasti, kde shodou okolností žiji i já, neexistuje žádný takový rejstřík, a právě proto bychom si všichni měli uvědomit, že se jedná skutečně o významný pokrok.
Radě bych chtěl říci následující: pokud tato otázka není pro Radu problém, protože lobbisté v ní mají jen velmi malý vliv, pak by mělo být o to snadnější se k rejstříku transparentnosti připojit.
Rada by pak mohla překonat vnitřní odpor.
Na závěr bych chtěl, paní předsedající, podotknout, že pokud se v Parlamentu chceme v budoucnu ve větší míře vymanit z vlivu lobbistů, budeme potřebovat větší podporu a více zaměstnanců, což nám umožní pro občany Evropské unie vykonat více.
jménem skupiny S&D. - (DE) Paní předsedající, dámy a pánové, především bych chtěl poděkovat zpravodaji a všem, kteří se účastnili tohoto procesu, protože po zítřejším hlasování se konečně uzavře dlouhé období tvrdé práce.
Dnešek je dobrý den pro Evropu, pro Evropský parlament jako instituci a pro Komisi, protože se nám podařilo dát do pohybu rejstřík transparentnosti.
Jedná se o významný krok, ale je třeba ještě více.
Rád bych se zaměřil na dvě věci.
První z nich je, že rejstřík není ve skutečnosti povinný.
To je třeba v tuto chvíli otevřeně prohlásit.
Rád bych v této souvislosti položil otázku panu komisaři: Komise neustále tvrdila, že pro toto neexistuje vhodný právní rámec.
Je Komise připravená takový právní rámec vytvořit, aby byl rejstřík po revizi povinný?
Velmi mne potěšilo prohlášení Rady, které naznačilo, že nepředpokládá, jak pan Weber právě zmínil, žádné potíže zabraňující připojení se k rejstříku.
Doufám, že Rada tuto záležitost dovede do konce, protože rejstřík bude skutečně úplný, teprve pokud bude společný pro všechny tři orgány Evropské unie a pokud bude povinný.
Jako skupina upřednostňujeme změnu, již předložila jiná skupina, která požaduje, aby v rejstříku transparentnosti byly uvedeny i peníze vynaložené na lobbování, tento pozměňovací návrh máme v úmyslu podpořit.
Co se týká různých národních lobbistických skupin, už bylo jasně řečeno, že ty do rejstříku zapsané nebudou.
Rád bych poděkoval všem kolegům poslancům, že byli v této záležitosti ochotni učinit kompromis.
Bylo by skutečně poskvrnou takové dohody, kdyby se s národními lobbistickými skupinami nakládalo stejně jako s průmyslovou lobby či jinými profesními sdruženími.
jménem skupiny ALDE. - Paní předsedající, nedávné skandály rozhodně ukázaly, jakou moc mohou lobbisté mít v Parlamentu, proto liberální skupina zcela vítá zpřehlednění rejstříku lobbistů, čímž se v podstatě vytváří povinný systém, který by měl vyústit ve větší transparentnost a zlepšení procesu konzultací.
Oceňuji zejména odstavec 9 zprávy, který předsednictvo vyzývá ke zřízení systému legislativních stop, díky kterým by zpravodajové mohli zaznamenat ty, kteří lobbovali v průběhu zpracovávání návrhů zákonů.
Jde o citlivou otázku, ale domnívám se, že by to představovalo další krok ke zvýšení legitimity Parlamentu v očích veřejnosti a zlepšení kvality tvorby zákonů.
Systém může být úplný, pouze až se připojí i Rada - která je druhou komorou naší legislativy - ale vítám prozatímní kroky, které se činí, a děkuji předsednictví za jeho dnešní prohlášení.
(Řečník souhlasil s položením otázky postupem modré karty podle čl. 149 odst.
(DE) Paní předsedající, rád bych poděkoval panu Duffovi, že nastolil otázku legislativní stopy.
Domníváte se, že by legislativní stopa, jejíž rozsah stále ještě nebyl definován, mohla rovněž omezovat práci Evropského parlamentu?
A další otázka: Jak dalekosáhlý by podle vás byl dopad zavedení legislativní stopy?
Paní předsedající, domnívám se, že by šlo o pokus.
Jako u všech experimentů se v případě jeho úspěchu tato praxe rozšíří.
Domnívám se však, že by měla být omezena na zpravodaje, kteří zodpovídají za vypracovávání návrhů zákonů jménem Parlamentu.
Ti by měli zveřejnit jména osob, s nimiž v průběhu své práce uskutečnili oficiální setkání.
Domnívám se, že by se tím v Parlamentu podpořilo inteligentní, informativní lobbování.
Všichni víme, že při tvorbě co nejkvalitnějších návrhů spoléháme na specializaci a odbornost profesionálů mimo tuto sněmovnu.
jménem skupiny ECR. - Paní předsedající, především bych chtěl poděkovat panu Casinimu za práci na tvorbě této interinstitucionální dohody.
Členové Výboru pro ústavní záležitosti a Komise pracovali dobře a vytvořili smysluplnou, praktickou zprávu, která do legislativního procesu vnese větší transparentnost.
Paní předsedající, je dobře, že jste dnes v předsednickém křesle vy, děkuji vám za práci při jednáních mezi Parlamentem a Komisí.
Zpráva je ve svém přístupu proporční, je užitečná a domnívám se, bude fungovat.
Rozpoznává významnou roli, kterou při formování evropské legislativy hrají regionální a místní orgány, právě proto jasně rozlišuje mezi lobbisty a úředníky místních a regionálních správ.
Přestože jde o krok správným směrem, je třeba vykonat více.
Doufám, že se tento rejstřík - pokud se prokáže jeho úspěšnost - přemění v povinný rejstřík lobbistů.
Souhlasím s návrhem pana Duffa, že by zpravodajové měli uvádět jména lobbistů, s nimiž se stýkali při vypracovávání návrhů zákonů.
Není pochyb, že na nás v této sněmovně naši voliči pohlížejí se značnou mírou podezření.
Čím větší transparentnost a otevřenost tu bude, tím lépe.
Při vědomí těchto skutečností bych chtěl jen říci, že problémem této dohody je, že v ní chybí jedna instituce.
Je zklamáním, že ji Rada nepodepsala.
Jako spolutvůrci legislativy by se členské státy měly k rejstříku připojit, aby náš legislativní proces byl skutečně transparentní.
jménem skupiny Verts/ALE. - (DE) Paní předsedající, dámy a pánové, politika je vybudována na důvěře.
Poslanci této sněmovny byli zvoleni ve svobodných, tajných volbách občany našich členských států, kteří oprávněně očekávají, že budeme hájit jejich zájmy, jinými slovy veřejné blaho, ve všech svých projevech a rozhodnutích a že nebudeme sledovat zájmy vlastní či zájmy třetích stran, ať už jde o podniky nebo zájmové skupiny.
Víme ovšem také, že například v Bruselu nás obklopuje více než 10 000 profesionálních lobbistů, kteří dělají přesně to, co mají v popisu práce, tedy snaží se ovlivňovat poslance Parlamentu a členy Komise.
Nelze tomu zabránit, protože je to naprosto normální - žijeme ve svobodné, otevřené společnosti - musíme však v této struktuře prosadit svůj hlas a udržet si nezávislost.
Ne vždy jsme v tom uspěli a někteří poslanci tato pravidla porušili, což je jedním z hlavních důvodů, proč chceme svá pravidla vylepšit.
Transparentnost je jedním z nejdůležitějších předpokladů důvěry, a právě na ní v současnosti pracujeme.
Po extrémně dlouhých jednáních jsme se s Komisí úspěšně dohodli na tomto rejstříku transparentnosti.
Připouštím, že bych byl radši, kdyby se k němu připojila i Rada.
Skupina Zelených/Evropské svobodné aliance o toto usilovala již dlouho.
Těší nás, že bylo dosaženo úspěchu, a jsme rovněž docela hrdí na výsledek, přestože musím říct, že nás netěší všechny jeho aspekty.
Byli bychom raději, kdyby byl rejstřík povinný, nejen pro ty, kdo pracují v budovách Komise a Parlamentu, ale i pro ty, kteří svoji činnost provozují jinde, například nad sklenkou vína v jednom z mnohých bruselských barů.
Chceme, aby rejstřík platil nejen pro Parlament a Komisi, ale i pro Radu.
Chceme, aby zpřístupněné finanční informace byly přesnější a měly větší vypovídací hodnotu.
Domníváme se, že obnosy peněz by měly být měřeny stejným způsobem, nikoli jak je nyní navrhováno, kdy jsou malé operace měřeny ve stupních po 50 000 EUR, zatímco při větších operacích jsou stupně větší, takže je obtížné přesně zjistit, jaká částka byla vynaložena.
Jsme rovněž zastánci pravidelných kontrol prováděných společným sekretariátem.
Přes to všechno je však dnešek pro Evropu dobrý dnem, protože přináší větší transparentnost.
Rád bych za tento úspěch poděkoval všem, kteří se na něm podíleli.
jménem skupiny GUE/NGL. - (DA) Paní předsedající, tato zpráva představuje krok směrem k větší otevřenosti a povinnému rejstříku lobbistů pro všechny, kdo se snaží ovlivnit EU.
K dosažení tohoto cíle však vede ještě dlouhá cesta.
Navíc si musíme zamést i před vlastním prahem, jak se ukázalo na případu zkorumpovaných poslanců.
Musíme jasně ukázat, že je nepřijatelné, aby poslanec Evropského parlamentu přijal jakoukoli jinou placenou práci, která by mohla vyvolávat pochybnosti o jeho integritě.
Dále musíme mít účinné kontrolní prostředky a pravidla určující následky porušení pravidel.
Musíme rovněž vytvořit jasná pravidla na ochranu těch, kteří upozorní na nepravosti, abychom zabránili tomu, že svůj skutek tvrdě odnesou.
Těšíme se na zprávu zvláštního výboru a očekáváme v tomto ohledu rychlou revizi dohody, o níž tu dnes diskutujeme, a jednacího řádu Parlamentu.
(Řečník souhlasil s položením otázky postupem modré karty podle čl. 149 odst.
(DE) Paní předsedající, pane Søndergaarde, chtěl jsem se zeptat, co si myslíte o věci legislativní stopy a co z vašeho pohledu znamená skutečnost, že rejstřík stále nebude povinný, jinými slovy že zákon bude i nadále obsahovat obrovské mezery.
(DA) Děkuji vám za otázku.
Poskytuje mi možnost ještě více zdůraznit, co jsem už řekl, tedy že k dosažení našeho cíle musíme ujít ještě pořádný kus cesty.
Nedomníváme se, že jsme ho už dosáhli.
Jsme přesvědčeni, že stále něco chybí.
Je jasné, že povinnost zapisování do rejstříku představuje naprosto klíčovou otázku.
Myslíme si, že myšlenka digitální stopy v legislativních textech je dobrá a že bychom ji měli zavést, ale jsme zároveň přesvědčeni, že pokud má fungovat, pak musí být povinná.
Jak jsem však už prohlásil, jde o krok správným směrem a doufáme, že až dostaneme zprávu od zvláštního výboru a dojde k revizi tohoto textu - protože k revizi musí do dvou let dojít - budeme mít příležitost své cíle zcela naplnit, jelikož v této oblasti je naplnit musíme.
Paní předsedající, tak budeme mít rejstřík transparentnosti!
Není žádné překvapení, že k tomu došlo pouze proto, že podnikaví britští novináři ukázali, jak snadno někteří poslanci Evropského parlamentu podléhají vábení peněz.
V té chvíli Evropský parlament, docela jako policejní šéf ve filmu Casablanca, prohlásil, že je šokován - šokován! - odhalením, že přímo pod jeho nosem docházelo k lobbování spojenému s korupcí.
Tento rejstřík nese veškeré známky zavírání klece, když už je ptáček dávno pryč.
Rejstřík toho moc nezmění, lobbisté si cestu vždycky najdou.
Byl zaveden systém dobrovolné registrace, který byl neúčinný.
Nyní bude vrženo trochu světla na to, co se děje, ale většina se zase zanoří do kalných stojatých vod, vše zůstane při starém.
Jako vždy ponesou ti, kteří dbají zákonů, tíhu administrativní zátěže, zatímco darebáci si najdou jinou cestičku, jak pokračovat.
Dokud budou Bruselem proudit peníze daňových poplatníků v současných objemech, budou tu vždy existovat bezskrupulózní lobbisté, stejně jako se v blízkosti zdechliny vždy krouží supové.
(Řečník souhlasil s položením otázky postupem modré karty podle čl. 149 odst.
(DE) Pane předsedající, pane Agnewe, jsem sice zastáncem dobře řízených výměn názorů během rozprav, ale mnohem méně mne těší, pokud jsou věci předkládány falešným způsobem.
Proto bych vás chtěl požádat, abyste opravil svůj poslední výrok.
Právě jste prohlásil, že Parlament se zabývá otázkou rejstříku transparentnosti pouze proto, že řada britských novin v poslední době vynesla na povrch jeden konkrétní případ.
Rád bych vás proto požádal, abyste Parlamentu a obecné veřejnosti vysvětlil, že jsme o tomto problému diskutovali již před nějakou dobou a že dohoda o rejstříku transparentnosti existovala už předtím, než došlo k případu, o němž hovoříte.
Pane předsedající, zdá se, že šlo o katalyzátor, který všechno odstartoval.
Já tady stejně nechci žádné poslance za Velkou Británii.
Nevím, proč bychom si měli své záležitosti nechat řídit nějakou cizí institucí, jako je tato.
Čím dále se vydáme směrem na jih a na východ, tím horší je kultura korumpování.
To se mi nelíbí a nechci, aby s tím moje země měla cokoli společného.
(DE) Pane předsedající, všichni si uvědomujeme, že nejen Evropský parlament, ale i Evropská unie jako celek trpí obrovským nedostatkem důvěryhodnosti.
Pan Häfner to jistě neuslyší rád, ale přestože Parlament konečně dosáhl dohody o rejstříku transparentnosti, bezpochyby pod tlakem nedávného lobbistického skandálu, bude tento rejstřík podle mého názoru bezzubý.
Domnívám se, že dobrovolný rejstřík je jen fraška, která nenabídne větší transparentnost ani nás nedovede do situace, kdy se Rada ministrů bude ochotna zapojit, takže se na něm dokonce nepodílejí ani všechny tři klíčové orgány.
I kdyby se Rada rozhodla připojit, stejně by zůstala spousta mezer.
Zjevně existují stovky odborných skupin, které zpracovávají oficiální dokumenty zveřejňované Komisí, totožnost členů těchto poradních těles, jež se scházejí za zavřenými dveřmi, však zůstává přísně střeženým tajemstvím.
Podle mého názoru potřebujeme záznamy nejen veškeré práce, která je konána z obchodního mezinárodního zájmu, ale rovněž veškerého placeného lobbování pro zájmové organizace, jakými jsou například profesní organizace či odbory.
Naši občané mají i zde právo na skutečnou transparentnost.
(ES) Pane předsedající, rád bych poděkoval panu Casinimu za zprávu o rejstříku transparentnosti.
Prožíváme krizi obrovského rozsahu, která s námi je už hodně dlouho a hrozí, že ještě dlouho vydrží.
Podobná krize zhoršuje životní podmínky veřejnosti a snižuje jejich očekávání do budoucnosti.
Pokud nám hospodářská krize neumožňuje legitimizovat politiku pozitivními výsledky, jež bychom mohli veřejnosti nabídnout, pak k této legitimizaci musíme přispět přísným dodržováním politických hodnot, jež hlásáme: úspornosti, upřímnosti, blízkosti veřejnosti a transparentnosti.
Tento rejstřík je krokem směrem k transparentnosti, ale pouze jedním krokem.
Souhlasím s kolegy poslanci, kteří zdůrazňovali, že je zapotřebí, aby byl rejstřík povinný, aby zahrnoval Radu a aby obsahoval tvrdší tresty v případě, že dojde k odhalení nestandardního chování.
(DE) Pane předsedající, dámy a pánové, až budeme zítra hlasovat o rejstříku transparentnosti, půjde o důležitý krok správným směrem, ale rozhodně to nebude naposledy, kdy o této záležitosti uslyšíme.
Především mne těší, že jsme vybrali nové jméno pro rejstřík lobbistů Evropského parlamentu, který sahá do roku 1996 a který bude nyní znám jako rejstřík transparentnosti.
S politováním sleduji, kdo se bude muset zaregistrovat, aby obdržel roční průkaz na vstup do budovy - na seznamu se nacházejí i veřejné instituce a orgány.
Jak už jsem prohlásila dříve, chápu, proč se musí registrovat právnická společnost, ale už méně tak chápu, proč se musí registrovat i veřejné orgány, které nikdy nepůsobily a nikdy nebudou působit na stranicko-politické úrovni.
Bez ohledu na veškerou transparentnost jde vždy v konečném důsledku o morální kompas každého jednotlivého poslance této sněmovny, neboť ten mu napovídá, co je správné, s kým se stýkat a s kým ne, komu naslouchat a komu sluchu nepopřávat.
Lidé koneckonců také využívají různých dalších komunikačních kanálů, aby se s námi zkontaktovali.
(DE) Pane předsedající, následování vlastního morálnímu kompasu může být dosti ošidné.
Domnívám se, že všechno je otázkou nezávislosti poslanců Parlamentu.
Lobbování se samozřejmě stává problémem, pokud se někdo snaží změnit vaše přesvědčení za použití veškerých možných argumentů, zejména pokud jsou tyto argumenty nečestné.
Skutečností je, že i v současné chvíli zahrnuje rejstřík pouze 2 800 z 20 000 lobbistů působících v Bruselu.
Skutečností je rovněž to, že zde ve sněmovně máme pramálo příležitostí získat dostatečné odborné znalosti, což by se dalo rychle změnit přesměrováním finančních prostředků, které bych rozhodně podporoval.
Rejstřík transparentnosti je možná jen malé vítězství, ale lze na něj nahlížet jako na krok stejným směrem, jakým jde Washington, kde zákon o lobbování a podávání finančních informací existuje již nějakou dobu.
Tento zákon funguje lépe než cokoli, co máme k dispozici my.
Co se mě týče, domnívám se, že bychom nejenom měli co nejdříve zavést koncept legislativní stopy, ale i legislativní stopu, jinými slovy bychom měli zveřejňovat všechny lobbisty, s nimiž přicházíme do styku, a důvody proč se s nimi stýkáme.
Podívejte se na moji internetovou stránku, kde jsem zavedl seznam lobbistů, který zaznamenává veškeré mé kontakty s lobbisty, ať už v dané době pracuji na nějaké legislativní iniciativě či nikoli.
(GA) Pane předsedající, tato zpráva je důležitá, protože jde přímo k jádru naší činnosti v Parlamentu: k přípravě a provádění pravidel a zákonů.
Jak už řekl pan Casini, termín "lobbista" je poněkud nešťastný, protože vytváří dojem privilegií či korupce, nebo dokonce obojího, zatímco ve skutečnosti se jedná o odborníky ve svých oborech, kteří nám poskytují informace o složitostech a jemných nuancích legislativy, kterou navrhujeme.
Já osobně se v současné době zabývám vypracováváním názoru na ochranu údajů a udivuje mne množství skupin, které mne vyhledaly se svým pohledem na věc.
Rád bych, pokud máme mít nějaký rejstřík, aby byli zaznamenáváni i ti, kteří mne vyhledají, protože tak dosáhneme skutečné transparentnosti.
Oficiální rejstřík lobbistů, ale také záznam těch, kteří u nás lobbovali.
Tak bychom vytvořili skutečnou transparentnost, zvýšili důvěryhodnost a v konečném důsledku získali větší důvěru.
Pane předsedající, často se říká, že si naši občané neuvědomují větší pravomoci, které Parlament získal po přijetí Lisabonské smlouvy.
Možná je to pravda a je to velmi nešťastné, protože si můžete být jisti, že lobbisté - či ti, kteří se za lobbisty vydávají, jak se nedávno ukázalo - si jsou těchto pravomocí vědomi velmi dobře.
Spolurozhodujeme o téměř veškeré významné legislativě EU, což je dobře, protože my zastupujeme obyvatele Evropské unie.
My jsme orgán, který je jimi přímo volen.
Přestože se jedná a bude jednat o jednu z nejtransparentnějších institucí Unie, zastávám názor, že s většími pravomocemi přichází větší zodpovědnost, a právě o to se musíme v nadcházejících měsících snažit.
Dnešní dohoda s Komisí není špatná, ale lobbisté musí mít povinnost do rejstříku zapisovat svá jména a skutečné zájmy.
A to je to, co už Parlament od lobbistů, kteří nás vyhledávají, požaduje.
Doufám, že ho budou následovat i ostatní orgány.
Na závěr řeknu následující.
Jak jste zmínili, jsem místopředsedou existující pracovní skupiny.
Nemůžu prozradit mnoho, o čem podrobně diskutujeme.
Můžu vás však ubezpečit, že zajistíme, aby kodex chování pro tento Parlament byl jedním z nejtransparentnějších a že jeho pravidla umožní občanům a nám být hrdí na příslušnost k této výjimečné organizaci.
- (SK) Úvodem bych chtěla ocenit, že se situace v oblasti transparentnosti Evropské unie předkládanou dohodou zlepšuje, buďme však upřímní: má ještě daleko do ideálu.
Pozitivní však je, že lobbisté mají nyní větší motivaci zapsat se do rejstříku, protože jinak se nedostanou do Evropského parlamentu.
Zlepšuje se také přístup k údajům o lobbistech včetně jejich jmen a též je třeba ocenit, že lobbisté, kteří nebudou dodržovat pravidla, budou vystaveni různým sankcím, mohou být například vyškrtnuti z rejstříku, čímž se dostanou na černou listinu.
Otázkou je, zda jsou tato opatření dostatečná.
Nedokáži se například ztotožnit s tím, že registrace je de facto povinná, když do Parlamentu mají přístup pouze registrovaní lobbisté.
Pro zvýšení transparentnosti je nezbytné, aby byla registrace skutečně i de iure povinná, a já doufám, že se nám to do konce tohoto volebního období podaří.
Je třeba zlepšit i pravidla týkající se podávání zpráv lobbistických firem o výdajích, které vynaložily na lobbingové aktivity.
Současná úprava totiž lobbistům umožňuje hlásit mnohem méně, než skutečně vynaložili.
Stejně důležitá je transparentnost ohledně finančních zdrojů, ze kterých lobbistické a poradenské společnosti čerpají své příjmy.
Závěrem bych chtěla dodat, že bych velmi ocenila, kdyby kolegové téma "rejstřík transparentnosti" nesměšovali s tématem "kodex chování", protože jde o úplně jiné téma.
Kolegové europoslanci, kteří se stali jakousi obětí - byť vlastním přičiněním - vymyšlené lobbistické agentury, by neměli být motivací pro tvoření pravidel rejstříku transparentnosti.
(SV) Pane předsedající, už se toho hodně řeklo, ale stojí za to to zopakovat.
Je dobře, že jsme se konečně dohodli na rejstříku lobbistů.
Mnozí z nás o to usilovali již velmi dlouho.
Jde však jen o velmi opatrný návrh.
Přesto na něj chci pohlížet jako na první krok, který lze rozvinout do obecných zásad přístupu veřejnosti do všech orgánů EU.
Dnešní příspěvky Rady a pana komisaře Šefčoviče jsou velmi pozitivní.
Zásada odhalování finančních prostředků a transparentnosti představuje jeden ze skutečně účinných nástrojů pro snižování nebezpečí porušování práva a podvodů.
Jde rovněž o důležitý způsob, jak zvýšit důvěru k nám, kteří pracujeme v tomto politickém systému a v politice obecně.
Dalším krokem by mělo být zapojení všech institucí, zavedení povinnosti rejstříku a podobně jako je tomu v některých skandinávských zemích jeho doplnění o určitou formu ochrany těch, kteří upozorní na nepravosti, protože ti jsou pro otevřenost a transparentnost velmi důležití.
Děkuji za pozornost.
- (SK) Zřízení rejstříku transparentnosti a seznamu lobbistů určeného pro organizace a samostatně činné fyzické osoby, které se podílejí na tvorbě a vykonávání politiky Evropské unie, vítám a plně podporuji, protože zpřísnění norem s cílem zabezpečit stabilní integritu veřejné správy Unie a posílení institucionálních pravidel je zárukou demokratického fungování EU.
Rejstřík samozřejmě nesmí na druhé straně bránit poslancům plnit jejich povinnosti, které vyplývají z jejich mandátu, a střetávat se s jejich voliči či zástupci orgánů veřejné správy členských států na půdě Evropského parlamentu.
Musí však existovat jasná pravidla, která se budou vztahovat na zástupce zvláštních zájmových skupin, aby byl zaručen otevřený, transparentní, pravidelný dialog s těmi, kteří se nějakým způsobem snaží podílet na tvorbě práva Evropské unie a chtějí ji ovlivňovat.
Pane předsedající, hovořím jako zpravodaj nařízení č. 1049/2001 o přístupu veřejnosti k dokumentům a v duchu otevřenosti a transparentnosti, který je v tomto nařízení zakotven, tuto dohodu vítám.
Jde o další krok správným směrem, protože otevřenost a transparentnost jsou jádrem demokratického procesu rozhodování a měli bychom vědět o všech, kdo ovlivňují a někdy mají nepříslušný vliv na politiku, její postupy a výsledky.
Musíme však vykonat ještě více práce, musíme zajistit, že práce lobbistů na úrovni EU budou mít tu nejvyšší transparentnost a integritu.
Dále musíme rejstřík uvést co nejdříve do provozu, a jakmile začne fungovat, měly by všechny osoby a organizace spadající do jeho působnosti poskytnout pravdivé, aktuální informace, abychom věděli, kdo má na co vliv.
Dovolte mi na závěr odcitovat Janu Mittermaierovou z Transparency International: "Nový rejstřík vyzkouší snahu všech dotčených stran o větší otevřenost."
Lapidárnějí se to říci nedá.
(ES) Pane předsedající, chtěl bych říci, že 21. století je stoletím internetu, stoletím Wikileaks a stoletím otevřenosti institucí.
To znamená transparentnost a účast veřejnosti a my musíme být částečně zodpovědní za tvorbu našich rozhodnutí.
Musíme rozhodovat společně.
Naše práce musí být ve své podstatě aktivní.
Nemůžeme prostě jen čekat na tlak lobbistů a zájmových skupin; musíme vyvíjet úsilí a přiblížit se veřejnosti, musíme jí naslouchat.
Proto se domnívám, že rejstřík transparentnosti a princip legislativních stop bude účinný. Nebudou působit omezení a strach, ale naopak poskytnou nám příležitost zlepšit naše zprávy a měřit své výsledky.
Domnívám se, že jedině tak můžeme postoupit k tomu, abychom se stali moderním parlamentem.
Měl jsem na starosti jednu zprávu a ve vysvětlujícím stanovisku jsem vyjmenoval veškeré agenty, s nimiž jsem pracoval, protože to je způsob práce a postoj, jakým se můžeme jasně distancovat od nezodpovědných činů minulosti.
(FR) Pane předsedající, i já bych chtěla vyjádřit své uspokojení nad tímto textem, pro nějž budu zítra s radostí hlasovat.
Chtěla bych jen poukázat na to, že skandály, jichž jsme byli v nedávné době svědky, byly pokusy o podplácení a nic jiného.
Jedná se sice o závažné věci, ale jde o nedávnou záležitost.
Naše práce začala dlouho před těmito nedávnými, závažnými událostmi, kterými se zabývá jiná práce.
Jde o samostatné záležitosti a byla na nich odvedena dobrá práce.
Přesto můžeme pozorovat, že řada skupin využívá značné zdroje a dělá vše možné, aby v co největší možné míře ovlivnila naše rozhodování. Tento rejstřík je proto krok správným směrem.
Přispěla jsem k jeho vytváření a jsem velmi spokojená s prací, která na něm byla odvedena.
Je však zapotřebí učinit další kroky.
Rejstřík se musí stát dynamickým nástrojem, který bude každoročně hodnocen.
Rozhodně by neměl být zkostnatělý.
Domnívám se, že rozvoj technologií a prostředků jež lobbisté využívají, nás přinutí provádět neustálé revize tohoto nástroje, abychom zajistili jeho účinnost a prostřednictvím směrnice identifikovali, kdo se zabývá lobbistickou činností, za kolik peněz a jakým způsobem. Rozhodně také podporuji ekologické stopy - chci říct legislativní stopy - které by mohlo poskytnout zveřejňování počtu lobbistů a jmen lidí, s nimiž se poslanci setkali, ve zprávách.
Závěrem bych chtěla říci, že zveřejnění rejstříku je jedna věc, vysvětlení, jakým způsobem funguje, je věc druhá.
Občané rovněž musí dostat prostředky, jak v těchto rejstřících vyhledávat, aby mohli smysluplně využívat informací, když se snaží porozumět, jakým způsobem docházíme ke svým rozhodnutím.
Právě proto bude naše skupina bez výhrad hlasovat pro schválení tohoto textu.
(DE) Pane předsedající, lobbování je klíčový nástroj, jak zapojit občany do politického života, a právě proto je velmi důležité zabránit jeho zneužívání.
Z tohoto důvodu nutně potřebujeme zavést rejstřík transparentnosti ve všech orgánech, nejen v Parlamentu a Komisi, ale i v Radě, protože tam se koneckonců dělají skutečná rozhodnutí.
Abych znovu zformuloval klíčovou otázku, registrace v rejstříku musí být povinná, nejen pro přístup do Parlamentu, koneckonců lobbisté nevyhledávají své kontakty pouze v samotné budově Parlamentu, ale mnohem častěji spíše v restauracích, na recepcích či v tělocvičnách.
Rád bych řekl i pár slov o transparentnosti ve vztahu k politickým stranám.
I když se jedná o strany jednoho muže, které působí jako projekt jednoho člověka, snaží se vypadat jako bělejší než bílé, tak tyto strany a osoby musí prokázat požadovaný stupeň transparentnosti.
Musí zajistit transparentnost, co se týká jejich majetku, požadavků na veřejnou peněženku a náhradu nákladů volební kampaně, jinými slovy transparentnost ve věci peněz, které získaly od veřejných orgánů ve svých zemích v průběhu svých volebních kampaní.
Tyto náklady by měly být transparentním způsobem zdokumentovány.
(PL) Pane předsedající, děkuji vám za udělení slova.
Spolu s většinou v této sněmovně souhlasím, že rejstřík bude představovat pokrok, co se týká transparentnosti legislativního procesu, ale podle mého názoru jde pouze o první krok.
Měli bychom se vážně zamýšlet nad dalšími kroky a řešeními.
Z mého pohledu je nejdůležitější otázka, co všechno může poslanec dělat.
Mohou poslanci Evropského parlamentu pracovat profesionálně pouze zde v Parlamentu, nebo se mohou vedle práce zde zabývat i dalšími činnostmi?
Já osobně se domnívám, že tyto ostatní činnosti by měly být velmi přesně definovány a měly by být omezeny na vědeckou a publikační činnost.
Jakékoli další aktivity v nejrůznějších radách budou vždy vyvolávat otázky a pochybnosti.
(SV) Pane předsedající, Lisabonská smlouva zvýšila pravomoci Evropského parlamentu a s tím zároveň přichází i zvýšená zodpovědnost.
Transparentnost naší práce je proto nanejvýš důležitá vzhledem ke skutečnosti, že se týká legislativy pro 500 miliónů obyvatel a často obrovských sum peněz.
Rejstřík lobbistů, o jehož kompromisním řešení se právě rozhodlo, je samozřejmě velmi cenný a já doufám, že pokročíme ještě dále a poskytneme svědeckou ochranu těm, kteří upozorní na nepravosti.
Rovněž doufám že pokročíme dále v tom, že učiníme poskytování informací o podmíněných finančních závazcích či vlastnictví povinným a nikoli dobrovolným, jak je tomu v současné chvíli.
Doufám také, že se uskuteční diskuse o tom, jaké doplňkové činnosti jsou z etického hlediska vhodné, pokud máme pracovat jako poslanci Evropského parlamentu.
Vítám tento kompromis a nahlížím na něj jako cestu vpřed, nicméně na této cestě k transparentnosti, otevřenosti a větší demokratické důvěře je třeba učinit ještě mnoho kroků.
Děkuji za pozornost.
místopředseda Komise. - Pane předsedající, domnívám se, že pan Weber správně prohlásil, že na společně spravovaný rejstřík transparentnosti bychom měli být hrdi, protože s výjimkou Spojených států či Kanady nevím o žádném jiném místě mimo Evropskou unii, kde by fungoval rejstřík lobbistů s podobnými parametry, jaké hodláme stanovit.
Mám přitom na mysli i hlavní města členských států.
Otázka, kterou vzneslo několik řečníků, jako první pan Groote a pak pan Häfner, se týkala povinnosti zápisu do rejstříku.
V pracovní skupině o tomto problému vedeme dlouhé diskuze.
Problémem je, že v současné chvíli nenacházíme právní základ, který by nám umožňoval po podnicích, občanech či představitelích zájmových skupin vyžadovat registraci, aby mohli vykonávat své povolání.
Jako správní orgán EU nemůžeme odmítat jednat s takovým subjektem či subjekty na tomto základě.
Proto jsme hledali způsoby, jak využívat pozitivní motivace podniků, organizací a lobbistů pro účast v systému.
Společnou činností spolu s Radou zvýšíme reputaci a vyvineme větší tlak, takže v průběhu nadcházejících dvou let uvidíme, jak to bude fungovat a získáme další zkušenosti, které nám umožní provést kvalitní revizi, po níž uvidíme jak budeme moci fungování systému dále vylepšit.
Ohledně výzev k řádnému ověřování finančních aktivit těch, kteří se zaregistrují: v tomto směru vás mohu ujistit, že Komise již provádí náhodné kontroly všech registrovaných, kteří jsou již v rejstříku zapsaní, a jsem si jistý, že dojde k dalšímu nárůstu této činnosti, až budeme rejstřík spravovat společně.
Všichni zaregistrovaní by měli mít jistotu, že pokud bude něco v nepořádku, zjistíme to, zkritizujeme to, pokusíme se o nápravu a nebudeme se obávat způsobit hanbu zodpovědným osobám.
Velmi mne potěšilo - vracím se k této otázce, protože se několik řečníků zmiňovalo o její důležitosti - že v této práci pokračují všechny tři orgány.
Jsem si jistý, že až maďarské předsednictví provede toto důležité spuštění, neztratíme ani minutu a pokusíme se co nejdříve zahájit interinstitucionální rozhovory s Radou, abychom nalezli velmi vhodný způsob, jakým bychom mohli rejstřík spravovat společně, aby všechny tyto tři orgány na problému spolupracovaly se společným cílem zvýšit transparentnost legislativy Evropské unie.
A pak je tu poslední bod, který zmínilo několik řečníku a o kterém mluvil pan Casini: rejstřík transparentnosti rozhodně není zázračný lék či kouzlo, které vyřeší korupci.
Velmi dobře víme, že klíčem jsou vysoké morální normy, etika, důstojnost a jasná pravidla.
Rozhodně však poslouží jako velmi dobrý nástroj a ukazatel, že ti, kdo se zaregistrují, jsou připraveni dodržovat pravidla a chovat se transparentně, že nemají co skrývat a - což by pro nás všechny měl být klíčový ukazatel - že by měli být skutečnými partnery, s nimiž můžeme spolupracovat, vyměňovat si informace, a že by měli chovat důvěru v naši budoucí komunikaci.
úřadující předsedkyně Rady. - (HU) Pane předsedající, pane komisaři, dámy a pánové, dovolte mi prosím jako představitelce členského státu, který má zákon o lobbingu od roku 2006, ocenit dnešní rozpravu a skutečnost, že se Parlament a Komise jsou schopny dohodnout v otázce rejstříku transparentnosti.
Transparentnost byla pro Radu vždy velmi důležitou otázkou.
Těší mne, že přestože se nám nepodařilo dosáhnout pokroku v letech 2008 a 2009, učinili jsme během maďarského předsednictví průlom v tom, že Rada je připravena procesy monitorovat a v rámci svých možností se na této činnosti podílet - uvidíme, v jakém rozsahu, jednání ještě budou následovat.
Jsme tedy připraveni k jednání ohledně našeho příspěvku a, jak jsem naznačila ve svém úvodním projevu, domníváme se, že tento záměr potvrdíme v politickém prohlášení, které má být učiněno v červnu.
To neznamená, že se k této interinstitucionální dohodě připojíme.
Důvod, proč jsou členské státy ochotny toto řešení nyní přijmout - což je, jak musím znovu zdůraznit, značný pokrok oproti předcházejícím letům - je skutečnost, že lobbistické organizace nevyhledávají Radu jako evropský orgán, takové případy jsou velice řídké.
Cílem činnosti lobbistů jsou namísto toho členské státy, vlády členských států a vládní agentury.
Rada proto není lobbování vystavena v takové míře jako Komise či Evropský parlament.
Pane předsedající, pane komisaři, dámy a pánové, doufám, že spolupráce bude efektivní a že po skončení těchto jednání budeme moci učinit dotyčné politické prohlášení.
zpravodaj. - (IT) Pane předsedající, dámy a pánové, chtěl bych jen objasnit několik věcí.
I já bych chtěl rozhodně zdůraznit, že k uzavření této dohody došlo dlouho před vypuknutím oné záležitosti s britskými novináři.
Bohužel jde o jeden ze způsobů, jakým se v médiích šíří mylné informace.
Významné italské noviny, Corriere della Sera, si dnes například utahovaly z Evropy a prohlašovaly, že jsme jednali příliš pozdě a až po těchto událostech s novináři.
To není pravda.
Nespravedlivě tak dochází k posilování nedůvěry vůči Evropě.
K dohodě došlo již dlouho předtím.
Pokud k něčemu došlo, pak k určitému zpoždění této rozpravy, protože když vypukl dotyčný skandál, uvažovali jsme, zda by dohodu nešlo ještě více posílit.
Text však zůstal nezměněn.
To je objasnění první záležitosti.
Druhá věc se týká otázky povinnosti.
Rejstřík už je povinný.
Ti, kteří chtějí lobbovat, se musí do rejstříku přihlásit.
Nedokážu pochopit, co "povinný" znamená: nemůže to přeci znamenat, že se do rejstříku musí zapsat všechny společnosti, všechny podniky a všichni občané.
To je nemožné.
Když už, pak je to na jednotlivých poslancích Evropského parlamentu, kteří v případě, že na ně někdo chce vyvíjet nátlak, musí dotyčné vyzvat, aby se zapsali do rejstříku, než se s nimi setkají.
Třetí otázka se týká možných změn v budoucnosti.
Pro tento účel existuje pracovní skupina, které musí být podle mého názoru poskytnut co největší manévrovací prostor.
Souhlasím, že bychom měli identifikovat lobbisty, s nimiž se setkáme v průběhu vyjednávání, ale nevím, zda by se tento úkol měl týkat jenom zpravodajů, nebo zda by neměl být rozšířen i na předsedu.
Pracovní skupině poskytujeme volnost, aby předložila jakákoli potřebná doporučení.
Závěrem bych chtěl poděkovat panu Šefčovičovi, který v obrovské míře přispěl k uskutečnění této dohody, a představitelce maďarské vlády, mimo jiné za ujištění, že Rada se k dohodě v blízké době připojí, kolem čehož jsou samozřejmě ještě určité nejistoty, vzhledem k tomu, že Rada už v tomto případě rozhodně představuje druhou parlamentní komoru.
Pokud bude mít i Rada tento rejstřík, dojde k výraznějšímu zdůraznění skutečnosti, že struktura Evropské unie se skládá z vlády - Komise - a legislativního orgánu, jenž se skládá jak ze zástupců občanů tak států.
Uvědomuji si však, že je třeba stále ještě zodpovědět některé otázky, protože Rada ministrů zastupuje státy.
Jsem však přesvědčen, že dojdeme k pozitivnímu závěru.
Rozprava je ukončena.
Hlasování se bude konat ve středu 11. května 2011.
Písemná prohlášení (článek 149)
, písemně. - Neustále se s hrdostí považujeme za nejotevřenější z institucí Evropské unie.
Nedávná minulost však ukázala, že systém má, bez ohledu na přednosti, které přináší, i své nedostatky.
Všichni víme, jak evropští občané ztráceli a ztrácejí důvěru vůči Evropě a, buďme k sobě upřímní, vůči nám, poslancům Evropského parlamentu.
Důležitým způsobem, jak tuto důvěru získat zpět, je otevřenost ohledně naší práce a toho, co tuto práci ovlivňuje.
Společný rejstřík transparentnosti, který dnes máme schválit kladným hlasováním o dvou zprávách, které nám byly předloženy, je prvním velkým krokem tímto směrem.
Jde o "první krok", protože nevyřeší všechny naše problémy.
I když je to v současnosti obtížné, měli bychom v budoucnosti přistoupit k tomu, aby registrace byla pro lobbisty povinná.
Ráda bych rovněž zdůraznila, že rejstřík nenahrazuje naše individuální úsilí o transparentnost a nutnost přehodnotit naši práci z tohoto hlediska.
Společný restřík transparentnosti Komise a Evropského parlamentu alespoň v této podobě vítám.
Mělo by však jít pouze o jeden z řady nezbytných kroků k větší průhlenosti legislativního procesu, který by se měl týkat všech tří evropských institucí.
Vůle k seriozní debatě o lobbingu a jeho pravidlech na straně Evropského parlamentu je zřejmá.
Jde také o příklad pro ty členské státy, které k obdobnému kroku zatím nepřistoupily.
Věřím, že rejstřík transparentnosti přispěje svým dílem i k větší důvěryhodnosti politického prostředí.
Jeho faktický dopad však bude zejména záležet na ochotě všech aktérů přísnější pravidla respektovat.
, písemně. - (NL) Nemohu než ocenit skutečnost, že se Komise a Parlament spojily a vytvořily společný "rejstřík transparentnosti" pro lobbisty, think tanky a další zájmové skupiny.
Koneckonců při projednávání každého tématu našeho programu musíme mít možnost zjišťovat názory různých zájmových skupin a činit tak naprosto otevřeně.
Není mimochodem nic špatného na tom, když se organizace snaží hájit své zájmy, pokud se tak děje otevřeně a vyváženě.
Zásada "legislativní stopy", kdy by zpravodajové museli uvádět, s kým se stýkali v průběhu vypracovávání svých návrhů, představuje dobrý přístup.
Já jsem to už provedla ve své zprávě o bezpečnosti hraček.
Jasná pravidla, která umožní obecné uplatňování této zásady, přispějí ke zvýšení transparentnosti.
Jde rovněž o nástroj, pomocí něhož můžeme zbořit mýty o lobbování, které kolují mezi veřejností, jejíž společné zájmy jako poslanci Evropského parlamentu zastupujeme.
Skutečnost, že i Rada nakonec vyjádřila ochotu připojit se k rejstříku, znamená, že vznikne unikátní rejstřík všech evropských lobbistů, což je něco, o co jsme spolu s Evropským parlamentem usilovali již léta.
Proto tento přístup podporuji.
18.
Obchodní vztahy mezi EU a Japonskem (hlasování)
(PL) Pane předsedající, skupina Evropské lidové strany (Křesťanských demokratů) by v tomto pozměňovacím návrhu ráda vypustila z odstavce 2 slovo "silně".
Doufám, že proti tomu nejsou žádné námitky.
Zahájení zasedání
1.
Srí Lanka: další kroky v souvislosti se zprávou OSN (rozprava)
Dalším bodem je rozprava o šesti návrzích usnesení o Srí Lance.
autor. - Pane předsedající, v brutální válce srílanské vlády proti tamilské minoritě bylo během několika týdnů zabito nejméně 40 000 Tamilů a statisíce jich bylo zadrženo a posláno do nezastřešených vězeňských táborů.
Zpráva OSN konečně veřejně uznala zločiny, které byly vůči tamilskému lidu spáchány.
Neměli bychom si však bohužel dělat iluze, že zpráva podmínky Tamilů na Srí Lance změní.
Den po zveřejnění zprávy bylo ohlášeno, že generální tajemník OSN zahájí mezinárodní vyšetřování, pouze pokud bude srílanská vláda souhlasit nebo si vyšetřování vyžádá nějaké mezinárodní fórum, jako například Rada bezpečnosti OSN.
Vzhledem k povaze srílanské vlády je zřejmé, že žádné mezinárodní vyšetřování neumožní.
Toto znovu upozorňuje na potřebu kampaně za skutečně nezávislé vyšetření válečných zločinů, které by Radžapaksův režim přinutilo k tomu, aby se z nich odpovídal.
Dne 18. května budou mnohé skupiny po celém světě, včetně kampaně tamilské solidarity, organizovat protesty, kterými si připomenou výročí této krvavé války.
Aby Sinhálci a Tamilové mohli tento režim porazit a bojovat za právo na sebeurčení pro tamilsky hovořící lid, je třeba, aby se sjednotili a bojovali společně.
autor. - Pane předsedající, stačí si poslechnout tyto úvodní poznámky, aby bylo jasné, proč velmi lituji, že máme tuto rozpravu právě dnes.
Je podporována extremistickými živly v tamilské diaspoře, týmiž lidmi, kteří podporovali teroristickou kampaň Tygrů osvobození tamilského Ílámu (LTTE) po mnoho let jejich politické aktivity a často z výdělků pocházejících ze trestné činnosti.
Samozřejmě, poslední fáze kampaně LTTE byly děsivé.
V Darusmanově zprávě OSN, která byla bezprostředním podnětem k této rozpravě, se jednoznačně uvádí, že v těchto posledních fázích LTTE využívali civilní obyvatelstvo jako živé štíty, zintenzivnili nucené odvody civilistů, včetně dětí, do svých vojsk, popravovali civilisty, kteří se pokoušeli o útěk z konfliktní zóny, a rozmisťovali děla v blízkosti vysídlených civilistů a civilních zařízení, jako jsou nemocnice.
Nemá se tím omluvit bombardování civilních cílů, ale je třeba vidět souvislosti a ukázat, na kom leží vina.
Někteří lidé místo snahy o sjednocení srílanského lidu usilují o pokračování nenávistné a rozdělující kampaně.
Vidí Darusmanovu zprávu jako zbraň pro tuto kampaň a jen chtějí dostat srílanskou vládu před soud.
Je to zákeřný a kontraproduktivní přístup.
Srílanská vláda a Komise ustavily Výbor pro ponaučení a smíření (LLRC), aby vyšetřil porušování lidských práv.
Udělejme, co je v našich silách, abychom podpořili výbor a srílanský lid, a neútočme na ně.
Pane předsedající, hned z prvních slov jste všichni poznali, že rozprava bude poměrně rušná a že zde budou dva pohledy na věc.
Měla bych říci, že má skupina se nepřipojuje ani k jedné straně, ale je prostě na straně spravedlnosti a usmíření.
Jsem přesvědčena, že v zemích, jako je Srí Lanka, ale je jistě i mnoho dalších zemí, které prošly krutými válkami, nemůže dojít ke smíření, dokud nebude nastolena spravedlnost.
Co je tedy náplní zprávy OSN, o níž se zmínil pan Van Orden?
Tato zpráva prostě konstatuje fakta a žádá, aby byl vytvořen mezinárodní justiční mechanismus, který, jak víme, musí být schválen vládou. To je úplné minimum.
Jak chcete, aby se lid usmířil? Jde o obě strany, pane Van Ordene.
Nejen o tamilskou stranu. Obě strany napáchaly zločiny.
Obě strany nesou odpovědnost. A obě strany jsou také potřebné k tomu, aby byla nastolena spravedlnost.
Ve zprávě se také uvádí, a za to se omlouvám, že výbor pro smíření, který kolega právě zmínil, neshromáždil dostatečně kvalitní důkazní materiály, které by odpovídaly stanoveným normám.
Obávám se, že vnitrostátní justiční orgán nakonec k vyjasnění faktů nedojde.
Z toho důvodu zcela prostě a jménem všech, kteří trpěli na obou stranách, říkám, že Parlament tuto zprávu může jedině podpořit, aby se do věci vneslo více světla a byla posílena spravedlnost.
To je jediné poselství, které bych dnes chtěla předat.
Nevyužiji ani celý čas, který mi byl přidělen, ale toto je hlavní poselství pro tento parlament.
Pane předsedající, v únoru jsem s delegací pro vztahy s jižní Asií navštívil Srí Lanku.
Během pobytu jsme byli svědky ohromného úsilí o překonání následků 25leté občanské války.
Evropská unie, Organizace spojených národů a nevládní organizace poskytují pomoc - od zneškodňování nášlapných min organizací HALO Trust k přesídlování Tamilů do jejich původních domovů.
Vyzýváme tamější vládu, aby pozitivně zareagovala na doporučení skupiny odborníků OSN, která upozorňovala na válečné zločiny a zločiny proti lidskosti jak ze strany Sinhálců, tak LTTE.
Je povzbuzující, že vláda zřídila výbor, který se má zabývat usmiřováním, zavádět právní jurisdikci, řešit jazykové problémy a jednat s bývalými vojáky.
Stálá ochota spolupracovat, vůle integrovat menšiny a příslib dodržování mezinárodních právních norem tvoří základ pro rozvoj země, která má bez násilí a teroru reálnou budoucnost.
Důrazně žádáme vysokou představitelku EU, aby takovéto snahy podporovala.
autorka. - Pane předsedající, konflikt na Srí Lance možná skončil, ale mnoho otázek zůstává nezodpovězených.
Konec konfliktu nemusí nutně znamenat, že skončil i v myslích lidí.
Vítězství není totéž co mír.
Ten vyžaduje čas, úsilí a zejména odhodlání a pevnou vůli překonat jizvy po konfliktu.
Usmíření je nezbytné.
Pro nový začátek je nutná spravedlnost.
Proto by srílanská vláda měla okamžitě zahájit vyšetřování porušování mezinárodních zákonů v oblasti humanitárních a lidských práv.
Je třeba prošetřit obě strany.
Mezinárodní úmluvy, které Srí Lanka podepsala, vyžadují vyšetření údajných porušení jejich ustanovení a soudní stíhání těch, kdo jsou za ně odpovědní.
Jedině prostřednictvím otevřeného a poctivého vyšetřování a spravedlnosti může srílanský lid vyléčit své rány po dlouhém a obtížném konfliktu a dále žít v míru.
Skupina ALDE schvaluje zprávu generálního tajemníka OSN Pan Ki-muna o Srí Lance a jeho iniciativu.
Plně podporujeme doporučení OSN.
autorka. - Pane předsedající, dne 23. května 2009 generální tajemník OSN Pan Ki-mun a prezident Srí Lanky Radžapaksa podepsali společné prohlášení, v němž Srí Lanka souhlasila s tím, že zaručí přijetí odpovědnosti za údajné válečné zločiny a zločiny proti lidskosti spáchané během války, která skončila v květnu 2009.
Když tato dohoda nebyla srílanskou vládou respektována, jmenoval generální tajemník skupinu odborníků, aby mu poradila, jakými způsoby by mohl probíhat proces přijetí odpovědnosti.
Zpráva, která byla vydána zcela nedávno, vznesla důvodná podezření, že jak vládní síly, tak LTTE nerespektovaly normy mezinárodního práva.
Zpráva zdůraznila potřebu přijetí odpovědnosti na obou stranách.
Srílanská vláda zprávu odborné skupiny odmítla a označila ji za nezákonnou a zaujatou.
Jsem přesvědčena, že je to objektivní důvod pro další prošetření.
V době, kdy je upadá důvěryhodnost a legitimita práce mezinárodních orgánů pro lidská práva, je na Parlamentu, aby se chopil ochrany mezinárodního práva.
Válečné zločiny nesmí ujít trestu bez ohledu na to, kde se odehrály.
Pane předsedající, občanská válka na Srí Lance trvala 25 let a skončila porážkou Tamilských tygrů.
Závěrečné fáze války byly obzvláště krvavé a v jejích posledních měsících zemřely tisíce lidí.
Podle nové zprávy OSN je velmi pravděpodobné, že Tamilští tygři a vládní vojsko budou obviněni ze závažných porušení mezinárodních humanitárních a lidských práv, k nimž došlo v závěrečných fázích konfliktu.
Tamilští tygři jsou podezřelí ze střelby do civilistů, kteří se pokoušeli uprchnout.
Vláda zabíjela civilisty střelbou z děl.
V obou případech se jedná o vážné zločiny, které nelze přehlížet.
Proto je důležité, aby OSN mohla provádět nestranné a otevřené vyšetřování této záležitosti.
Srílanská vláda bohužel nebyla ochotná povolit, aby vyšetřování probíhalo dál bez jejího schválení, pokud na tom nebudou jednohlasně trvat členské státy OSN.
Je nesmírně důležité, aby Srí Lanka přijala konstruktivní postoj a byla ochotna spolupracovat.
Při procesu smiřování je nezbytný smysl pro odpovědnost.
EU musí podporovat snahy o posílení smyslu pro odpovědnost Srí Lanky.
Závěry Darusmanovy zprávy pro Organizaci spojených národů (OSN) poukazují na masakr desítek tisíc civilistů, na válečné zločiny, zločiny proti lidskosti a rovněž i na další hrůzná porušení humanitárních práv, jichž se dopouštěli jak Tygři osvobození tamilského Ílámu (LTTE), tak srílanská vláda.
Provádění nezávislého vyšetřování a předání odpovědných osob spravedlnosti není věcí politické volby, ale povinností, kterou ukládá mezinárodní právo.
Výbor pro usmíření, který založila vláda, nesplňuje základní požadavky na nezávislost.
Mezinárodní společenství - zejména Evropská unie a Rada bezpečnosti OSN - proto musí doporučení navrhovaná ve zprávě bezpodmínečně podpořit a podniknout okamžité kroky k vytvoření nezávislého mezinárodního mechanismu pro monitorování činností srílanské vlády, tak aby bylo zajištěno, že zločiny spáchané oběma stranami budou prošetřeny a srílanský lid se dočká spravedlnosti.
Pane předsedající, chtěla bych podpořit toto usnesení o porušování lidských práv a válečných zločinech spáchaných na Srí Lance.
Je nezbytné, abychom vzhledem ke znepokojení, které vyvolává nedostatečná nezávislost soudnictví, kromě vyjádření solidarity s oběťmi a odsouzení násilí prosadili také seriózní, nestranné a transparentní vyšetřování prováděné nezávislým orgánem, tak aby na obou stranách konfliktu mohli být označeni a potrestáni lidé, kteří nesou za tyto věci odpovědnost.
Beztrestnost za válečné zločiny musí skončit, pokud chceme zabránit jejich opakování v budoucnu.
Na Srí Lance došlo kromě jiných zvěrstev také k bombardování civilního obyvatelstva.
Před čtyřiasedmdesáti lety v mé zemi Francova vojska vybombardovala město Guernica, při němž byla zabita více než polovina jeho obyvatel - tuto epizodu na svém slavném obraze zachytil Picasso.
Od té doby je Guernica univerzálním symbolem míru a vzdoru.
Pokročit na cestě smíření je nicméně přáním všech.
Musíme proto srílanskou vládu podporovat, pomáhat jí, ale také ji postrkovat k tomu, aby v zájmu zajištění míru a spravedlnosti pokračovala ve stíhání odpovědných lidí.
Pane předsedající, zpráva Organizace spojených národů, zveřejněná 11. dubna, osvětluje válečné zločiny a zločiny proti lidskosti spáchané na Srí Lance v konfliktu mezi vládními silami pana Radžapaksy a Tamilskými tygry.
Srážky, k nimž došlo v květnu a červnu 2009, vedly k páchání válečných zločinů a zločinů proti lidskosti a o život při nich přišly tisíce civilistů.
Nesmíme dopustit, aby lidé, kteří za to nesou odpovědnost a kteří tyto zločiny spáchali, zůstali beztrestní.
Vláda pan Radžapaksy udělala, co bylo v její moci, aby zabránila zveřejnění zprávy OSN, a popírá dokonce její závěry.
Na Srí Lance je tisk umlčován a novináři jsou zastrašováni a svévolně zadržováni.
Hlavní opoziční internetová stránka, která přinášela informace, má soudně zablokovaný přístup, přičemž přístup do uprchlických táborů je stále velmi omezený, a to i pro Organizaci spojených národů.
Tamilská menšina je obětí genocidy, která se tak sama neodvažuje nazvat.
Musíme na sever Srí Lanky naléhavě poslat pozorovatele Evropského parlamentu, aby zjistili, co se skutečně děje, a znovu nastolili zásadu sebeurčení lidu.
(Řečník souhlasil, že přijme dvě otázky položené zvednutím modré karty podle čl. 149 odst.
Pane předsedající: slyšel jsem to přímo ve francouzštině a použité slovo znělo "génocide", což znamená "genocida", a to má v mezinárodním právu zvláštní význam.
Kdyby to byl záměr srílanské vlády, jak je pak možné, že právě propustila 200 000 tamilských vězňů?
Je absurdní obviňovat srílanskou vládu z genocidy.
Doufám, že paní poslankyně toto prohlášení odvolá.
(FR) Pane Tannocku, použila jsem to slovo jako metaforu, především proto, abych pojmenovala daný fenomén.
Jasně jsem však dala najevo, že to není správné označení.
Je třeba stanovit fakta.
V každém případě to, co se děje tamilské menšině, nelze přejít jako nějakou nedůležitou událost.
Pane předsedající, předchozí řečnice zmínila, že žádá, aby byla vytvořena nějaká komise, která by jela přímo na místě zkontrolovat, co se na Srí Lance děje.
Rád bych jí připomněl, že delegace pro jižní Asii na Srí Lance právě byla - a já zde ve sněmovně vidím několik jejích členů.
Můj kolega, pan Mann, se o této návštěvě dokonce i zmínil.
Předchozí řečnice zjevně neposlouchá, o co v této rozpravě jde.
Lidé na Srí Lance byli.
Oni ji znají a vědí, co se tam děje.
Nevím, kde paní Delliová bere všechny tyto nesmysly.
(FR) Máte pravdu, misi jsme již vyslali a já uznávám, že jste jí věnovali úsilí, a že byla proto vynikající.
Musíme však také vyvíjet tlak, což znamená, že operaci tohoto druhu musíme rozhodně opakovat.
Pane předsedající, Srí Lanka je zpustošená země.
Občanská válka oficiálně skončila před téměř dvěma lety a my víme, v jakých podmínkách se odehrávala.
V této zemi Organizace spojených národů těžce neuspěla.
Svědčí o tom zprávy nevládních organizací.
Od ledna do května 2009 byly zabity tisíce civilistů.
Zvěrstva páchaly obě strany, ale zřejmě se toleruje, že provládní síly vědomě bombardovaly zóny, které předtím doporučovaly jako místa, kam se má uchylovat civilní obyvatelstvo.
Od té doby se srílanská vláda snaží vyhnout odpovědnosti a těm, které musíme nazvat přinejmenším oběťmi válečných zločinů, brání v přístupu ke spravedlnosti.
Nepřestává uvádět oproti skutečnosti nižší počty civilistů přítomných ve válečné zóně, přičemž je dokonce připravuje o veškerou humanitární pomoc včetně potravin, vody a lékařské péče.
Svůj díl odpovědnosti za tyto hrůzy mají také Tamilští tygři.
Nabírali dětské vojáky a využívali civilní obyvatelstvo jako lidské štíty, ale to nijak nesnižuje odpovědnost místních vládních orgánů.
Nic to neospravedlňuje.
OSN dlouho vyčkávala, než situaci v této zemi odsoudila.
A co je horší, srílanská vláda zesílila své machinace, aby zabránila zveřejnění nejnovější zprávy, a odmítá její závěry.
My zprávu z 11. dubna jedině vítáme.
Usnesení, o němž dnes diskutujeme, jde správným směrem.
Pokud jde o mě, mohlo by zajít ještě dále.
Je na čase, aby mezinárodní spravedlnost začala konat své dílo, na Srí Lance i všude jinde.
Pane předsedající, dlouholetý válečný konflikt, který mezi sebou vedli vládní vojska a ozbrojenci skupiny Tygrů osvobození tamilského Ílámu a jehož důsledky velmi krutě dopadly na civilní obyvatelstvo žijící v oblastech bojů, se podařilo ukončit v roce 2009.
Po skončení války se srílanský prezident Mahinda Radžapaksa zavázal, že vyšetří veškerá podezření z porušování válečného práva a mezinárodního humanitárního práva během válečného konfliktu.
Ve zprávě OSN uveřejněné v dubnu letošního roku se konstatuje, že obě strany konfliktu vykonávaly vojenské operace, aniž by dbaly na ochranu práva a na životy civilistů.
Navzdory tomu odpovědné instituce na Srí Lance ani dva roky po skončení války nevyvodily odpovědnost vůči osobám zodpovědným za vážná porušení humanitárního práva.
Justiční orgány jsou v mnoha případech nečinné, a proto je třeba i naším usnesením podpořit úsilí Organizace spojených národů o nastolení práva a vyvození odpovědnosti za zabíjení a mrzačení tisíců civilistů během bojů mezi Tygry osvobození tamilského Ílámu a vládními vojsky na Srí Lance.
(PL) Pane předsedající, dramatické události na Srí Lance, které jsou vylíčeny ve zprávě OSN, jsou názornou ukázkou toho, jaké problémy může způsobit ozbrojený konflikt.
To, k čemu zde došlo, je dalším důkazem toho, že řeší-li se rozpory násilím a silou zbraní, vznikají jen další kolosální problémy.
V Evropě je pojem spravedlivé války již několik staletí předmětem úvah.
Obzvláštně bolestná je přitom skutečnost, že v moderním světě i válka, která je hypoteticky spravedlivá, vede nevyhnutelně k utrpení nevinných a nespravedlivě zasažených obětí.
Dochází k tomu bez ohledu na to, jak spravedlivou válku vymezíme.
V případě Srí Lanky se na základě rostoucího množství údajů ukazuje, že spravedlivou válku zde nevedla ani jedna z obou stran.
Vítěz nemívá vždy pravdu, i když se vždy snaží dokázat, že pravda je na jeho straně.
Má-li dojít ke skutečnému usmíření, jak to srílanská vláda deklaruje, musí být základem takového usmíření pravda o tom, co se během zápasu s Tamilskými tygry stalo.
K žádnému opravdovému usmíření nemůže dojít bez toho, aby byly odhaleny válečné zločiny, které byly spáchány, a to bez ohledu na to, která strana je spáchala.
K žádnému usmíření nemůže dojít, budou-li obě strany považovat své vlastní hříchy za tabu a nedovolí, aby se o nich mluvilo.
Pane předsedající, mnozí zde přítomní se zapojili do srílanské politiky a samozřejmě také do politiky srílanské diaspory a tamilské komunity.
Dnes zde diskutujeme o zprávě skupiny odborníků generálního tajemníka OSN o přijímání odpovědnosti na Srí Lance.
Dosud jsem zde neslyšel, že by někdo vznesl pochybnosti o vnitřní integritě této zprávy.
Tu zprávu jsem četl a hovořil jsem o ní s mnoha lidmi z obou stran.
Pokud říkáme, že bychom tu zprávu měli nechat ležet a nepouštět se do vyšetřování toho, co se stalo mezi lednem a únorem, a ani se nepokoušet prověřovat mnohá obvinění z obou stran, jaký je pak smysl takové zprávy?
Velmi přesvědčivé pro mě bylo to, když jedna organizace z diaspory tamilské komunity, Globální tamilské fórum, prohlásila, že by měla být prověřena také důvěryhodná obvinění proti LTTE - a prohlásila to velmi razantně.
Máme zde zprávu, která by měla vést k dalším krokům, a já se jednoznačně vyslovuji pro potřebu skutečného přijetí odpovědnosti v rámci procesu, který by Srí Lance přinesl pravdu, spravedlnost a usmíření. Nejprve však musí proběhnout bolestivé, ale nezbytné vyšetřování.
Pane předsedající, je děsivé, že během dlouhého válečného konfliktu na Srí Lance, který skončil v roce 2009, bylo zabito téměř 100 000 lidí včetně desítek tisíc civilistů, z nichž většina zemřela v závěrečné fázi konfliktu.
Mezinárodní společenství by mělo vyžadovat rozsáhlé mezinárodní vyšetřování důvodných podezření o krutostech spáchaných na obou stranách.
Je škoda, že země jako Čína a Rusko byly proti diskusím o této otázce v Radě bezpečnosti Organizace spojených národů a proti tomu, aby generální tajemník OSN provedl razantnější kroky k vyšetření spáchaných zločinů.
Skupina odborníků OSN jasně naznačila, že jak srílanská vláda, tak tamilští rebelové závažným způsobem porušili mezinárodní humanitární právo a lidská práva, v některých případech možná i způsobem, který by se rovnal spáchání válečného zločinu a zločinu proti lidskosti.
Plně proto podporuji okamžité zavedení mezinárodního justičního mechanismu, který navrhuje zpráva OSN.
(FI) Pane předsedající, pane komisaři, ze zprávy OSN je zřejmé, že v závěrečných krvavých měsících občanské války na Srí Lance, která trvala 25 let, zahynuly tisíce civilistů v dělostřelecké palbě ze strany vládních vojsk.
OSN také uvedla, že tamilští rebelové využili 300 000 civilistů jako lidské štíty a stříleli civilisty, kteří se pokoušeli uprchnout.
Obě strany tudíž vážně porušily lidská práva a mezinárodní práva pro válečný stav.
Nyní je důležité, aby byly zahájeny mírové rozhovory a OSN mohla být provádět nestranné a nezávislé vyšetřování válečných zločinů.
Usnesení parlamentu je formulováno vyváženě a povzbudí zúčastněné strany, aby se mezi sebou usmířily a začaly budovat mír.
(RO) Pane předsedající, závěry zprávy OSN zveřejněné dne 25. dubna 2011 vznášejí závažná obvinění ohledně mnoha porušení lidských práv a norem mezinárodního práva, a to jak ze strany srílanské vlády, tak ze strany rebelských sil, jež byly v 28letém občanském konfliktu poraženy.
Ve zprávě se uvádí, že vládní síly zabily desítky tisíc civilistů bombardováním obydlených oblastí, nemocnic, a dokonce center humanitární pomoci patřících OSN.
Povstalecká armáda na druhé straně využila nespočet civilistů jako lidských štítů a ty, kdo se pokoušeli prchnout, na místě střílela.
Stejně jako řečníci přede mnou se domnívám, že je třeba vytvořit nezávislý mezinárodní mechanismus pro vyšetření válečných zločinů i ostatních závažných porušení lidských práv, k nimž v této zemi došlo.
Je třeba provést nestranné, transparentní vyšetřování, které osvětlí, kdo je za tyto zločiny, jež šokovaly mezinárodní společenství, odpovědný.
Pane předsedající, tato dobře podložená zpráva nám ukazuje - kromě všech svých závěrů -, že první obětí války je opět pravda.
Zpráva však nenastínila, jaká politická opatření bude třeba přijmout, aby se zahojily rány tohoto národa.
Příliš mnoho zemí příliš dlouho přivíralo oči nad tím, co se dělo.
Spojeným úsilím mezinárodního společenství je třeba nyní začít provádět správná politická opatření, jež přinesou pomoc a spravedlnost těm, které tato válka tolik zasáhla.
Pane předsedající, pan Watson má naprostou pravdu, když říká, že první obětí jakékoli války, a zejména této, je pravda.
Musíme samozřejmě také říci, že v takovém konfliktu je obětí rovněž civilní obyvatelstvo, a skupina odborníků OSN jasně ukázala, že odpovědnost leží na obou stranách: zejména na straně vlády, ale i na skupině Tygrů osvobození tamilského Ílámu, a je potřeba prošetřit obě.
My tvrdíme, že je velmi nepravděpodobné, že by došlo k řádnému prošetření, pokud by vyšetřovací komisi sestavovala vláda.
Žádáme, aby tato obvinění z válečných zločinů a zločinů proti lidskosti, vznesená skupinou odborníků OSN, byla prošetřena nezávislou komisí.
Pokud tuto potřebu nepochopíme, nenajdeme řešení, protože mír přijde jedině s příchodem pravdy; a pravda přijde jedině s nezávislým vyšetřováním.
Pane předsedající, Srí Lanka se konečně, po čtvrt století teroristických vzpour, těší míru a zpráva OSN o porážce Tamilských tygrů srílanskou armádou je naplněná kritikou, ale poněkud prázdná, pokud jde o skutečná, prokázaná fakta.
Zdá se, že postoj zaujatý ve zprávě podrývá snahy srílanské vlády prosazovat pravdu a porozumění zejména prostřednictvím Výboru pro ponaučení a smíření, přestože tato vláda propustila více než 200 000 zadržovaných tamilských vězňů.
Samozřejmě že veškerá úmyslná krutost vůči civilistům ze strany armády musí být potrestána.
S tím souhlasím, ale neexistuje žádný přesvědčivý důkaz, že se jednalo o úmyslnou politiku vlády.
Rád bych Parlamentu připomněl, že LTTE odmítli možnost vzdát se za mezinárodního dozoru a ke svému k odchodu se raději rozhodli použít strategii hrozivého krveprolití.
Důsledky rozpolceného postoje mezinárodního společenství ke Srí Lance jsou nyní jasné: ztráta vlivu a neschopnost rozvoje.
Mezitím nás nahradila Čína, která se stala se nejbližším přítelem a ochráncem Srí Lanky v OSN.
Asi nemusím přítomným kolegům připomínat, jaký přístup má Čína k lidským právům.
člen Komise. - Pane předsedající, 25. dubna 2011 Organizace spojených národů zveřejnila zprávu skupiny odborníků jmenovaných generálním tajemníkem OSN o přijímání odpovědnosti ve vztahu k ozbrojenému konfliktu na Srí Lance.
Skupina odborníků zjistila důvodná podezření, která, pokud se potvrdí, budou znamenat, že srílanská vláda a LTTE závažně porušovali mezinárodní humanitární právo a mezinárodní lidská práva. Některá porušení práv by se rovnala válečným zločinům a zločinům proti lidskosti.
Skupina těchto odborníků také předkládá generálnímu tajemníkovi a srílanské vládě řadu návrhů, které podle slov těchto odborníků poslouží jako rámec pro pokračující a konstruktivní diskuse mezi generálním tajemníkem a srílanskou vládou ohledně přijetí odpovědnosti.
Jedním z doporučení je, aby srílanská vláda zahájila poctivé vyšetřování a generální tajemník OSN zavedl nezávislý mezinárodní mechanismus.
OSN prohlásila, že generální tajemník OSN zprávy, závěry a doporučení podrobně přezkoumává a vysoký komisař OSN pro lidská práva nabádá srílanskou vládu k rychlému provedení navržených opatření v zájmu zajištění spravedlnosti.
Srílanská vláda zprávu razantně odmítla.
Počátkem tohoto týdne vysoká představitelka Catherine Ashtonová vydala prohlášení jménem EU, kde zopakovala názor EU, že řešení těchto nesmírně závažných obvinění v nezávislém procesu by mělo přispět k posílení procesu usmiřování a zajištění trvalého míru a bezpečnosti na Srí Lance.
Vysoká představitelka zdůraznila, že otázka převzetí odpovědnosti by měla být vnímána jako zásadní součást procesu národního smiřování.
EU proto věří, že srílanská vláda uzná konstruktivní námitky ve zprávě, a vybízí ji, aby o jejím obsahu jednala s generálním tajemníkem OSN.
Rozprava je ukončena.
Hlasování se bude konat zanedlouho.
Písemná prohlášení (článek 149)
Konflikt mezi srílanskou vládou a Tygry osvobození tamilského Ílámu (LTTE) skončil v květnu 2009 a v jeho důsledku zemřelo více než 90 000 lidí.
Mnoho Srílančanů, které násilí vyhnalo ze země, se po konci války vrátilo do svých domovů.
75 000 uprchlíků však stále žije v těžkých podmínkách táborů v indickém Tamilnádu.
Srí Lanka musí překonávat dvojí problém. Musí se zotavit z dlouhotrvající krize.
Zpráva odborníků z Organizace spojených národů zveřejněná 25. dubna považuje podezření z porušování mezinárodních humanitárních práv a lidských práv za důvodná.
V zájmu spravedlnosti a usmíření musí na Srí Lance proběhnout nestranné, transparentní a nezávislé vyšetřování. Země se také musí připravit na různé přírodní katastrofy, jako jsou záplavy, sesuvy půdy, prudké bouře a také období sucha, jimž bývá vystavována.
Podepisování aktů přijatých řádným legislativním postupem: viz zápis.
Prohlášení předsedy
Dámy a pánové, chtěl bych oznámit následující informaci.
Vzhledem ke cvičné evakuaci, která proběhla dnes v době hlasování, budou všechna vysvětlení postojů slyšena zítra - budou vyslechnuta společně se zítřejšími vysvětleními hlasování.
Zítra také dokončíme hlasování plánovaná na dnešek, na která však nedošlo.
To se týká hlasování, které bylo ve svém průběhu přerušeno a na které navážeme přesně v tom místě, ve kterém došlo k přerušení, abychom zachovali plnou kontinuitu.
Přivítání
Právě jsem dostal informaci, že v oficiální galerii je přítomen náměstek generálního tajemníka Organizace spojených národů, pan Mohamed Shaaban.
Rád bych přivítal zástupce Organizace spojených národů.
Nový víceletý finanční rámec (VFR) pro konkurenceschopnou, udržitelnou a všem přístupnou Evropu (pokračování rozpravy)
Nyní budeme pokračovat v rozpravě o zprávě poslance Salvadora Garrigy Polleda o novém víceletém finančním rámci (VFR) pro konkurenceschopnou, udržitelnou a všem přístupnou Evropu.
(FR) Vážený pane předsedo, zpráva poslance Garrigy Polleda, kterému tímto děkuji a blahopřeji k práci, kterou odvedl, je ambiciózním souhrnem hledícím do budoucnosti.
Jeho zpráva volá po větších zdrojích, které pomohou Unii lépe realizovat její cíle vytyčené v Lisabonské smlouvě.
Důrazně nastoluje problematiku vlastních zdrojů a potažmo pak otázku, zda má naše instituce svobodu pro svůj základní politický akt, tedy hlasování o rozpočtu.
Navrhuje rozšíření působnosti společných politik, zejména pak politiky soudržnosti, jež v minulosti zásadní měrou přispěla k vytvoření Evropské unie coby modelu spolupráce a porozumění mezi národy, v čemž může pokračovat i v budoucnu.
V rámci budoucího víceletého finančního rámce, poslechneme-li Evropský parlament, se politika soudržnosti bude moci posunout do nové fáze díky vytvoření přechodných regionů.
Proto pro tento fond navrhujeme novou sadu opatření, která posílí rovné příležitosti všech evropských území bez ohledu na jejich minulost z hospodářského hlediska, na jejich slabiny v porovnání s více rozvinutými regiony a na možnou míru zranitelnosti vůči hospodářské krizi, kterou v současné době procházíme, nebo jakékoliv budoucí krizi, které budeme případně čelit.
Soudržnost mezi různými oblastmi Evropské unie je klíčovým, strategickým cílem, na němž závisí budoucnost celé Evropy.
Návrhy, které byly předloženy, představují krok správným směrem a budou-li uskutečněny, mohou položit solidní základy pro budoucnost.
Vážený pane předsedo, hlasování o zprávě poslance Garrigy bude jednoduchou volbou: volbou Evropy, která směřuje vpřed. Tak budou hlasovat ti, kteří bez ohledu na svojí politickou příslušnost věří v budoucnost Evropy.
(PT) Vážený pane předsedo, v této době vážné hospodářské krize eurozóny, která je výsledkem neoliberální politiky a nedostatku solidarity a hospodářské a sociální soudržnosti, je nepřípustné, že nikdo neobhajuje opuštění a změnu politik Evropské unie a jejích finančních zdrojů.
V době, kdy procházíme hospodářskou a sociální krizí, je jednou z nejvýznamnějších výzev, kterým čelíme, nalezení nového víceletého finančního rámce, v němž rozpočet Unie na hospodářskou a sociální soudržnost bude významně navýšen, přičemž povinné příspěvky členských států se sníží nanejvýš o 10 % z předloženého projektu, zejména v případě zemí, které trpí největšími finančními těžkostmi; rámce, který obsahuje závazek k investicím, veřejným službám, podpoře výroby, vytváření pracovních míst s právy a vymýcení chudoby, sociálních nerovností a všech možných druhů diskriminace, zejména na základě pohlaví.
Je zde rovněž potřeba podporovat mír, spolupráci a rozvojovou pomoc a výrazně omezit výdaje na armádu a zahraniční zastoupení.
Ze všech těchto důvodů je podle našeho názoru zpráva daleka toho, co je potřeba k zajištění lepší a spravedlivější budoucnosti pro Evropu a její občany.
Dámy a pánové, předtím než se ujmu předsednictví tohoto zasedání, všichni jistě pochopíte, když vyjádřím svůj zármutek nad smrtí Jorge Semprúna, který zemřel před několika hodinami ve věku 87 let.
V osobě Jorge Semprúna oslavujeme někoho, kdo byl vězněn v koncentračním a vyhlazovacím táboře Buchenwald, bojoval proti nacistům ve Francii a proti Frankově diktatuře v mojí zemi, ve Španělsku.
Rovněž oslavujeme vynikajícího, politicky angažovaného spisovatele, který spolupracoval především na našem programu evropských knižních cen, a klidného proevropského politika.
Truchlím nad jeho smrtí jako jeho kolega i přítel a požádám předsedu Evropského parlamentu Buzka, aby jeho rodině a španělské vládě zaslal poselství upřímné soustrasti a podpory, jež zde všichni, jak jsem přesvědčen, sdílíme.
(Potlesk)
(IT) Vážený pane předsedající, není pochyb o tom, že stojíme před jedním z nejdůležitějších momentů v hospodářské historii Evropské unie.
Proto může výbor, který se nám podařilo během tohoto roku sestavit, hrát skutečně zásadní roli.
Nejsme zaujatí proti navyšování rozpočtu, přestože se domníváme, že je třeba zkoumat, v jakých oblastech je možno provést škrty.
Je zřejmé, že je třeba snížit evropský rozpočet, protože v některých případech bohužel nejsou evropské fondy využívány správně.
Možná je to právě kvůli způsobu využití těchto fondů, že mnoho evropských občanů ztratilo víru ve smysluplnost Evropské unie.
Abychom uvedli konkrétní příklad, chtěli bychom obrátit vaši pozornost na různé fondy směřující do politiky rozšiřování - někdy ani nevíme, kde tyto finanční prostředky skončily.
Co se dá říct o nevyčíslitelných částkách vynaložených na integraci, které mají mizivý dopad?
Existují rovněž některé slušné regiony, které nemají přístup k fondům, jež jsou následně přiděleny jiným regionům, které je buď nedokážou využít vůbec, nebo je využijí špatně, popřípadě k ne zcela legitimním účelům.
Chtěli bychom požádat o maximální soustředění na tuto celkovou problematiku a provedení konkrétních kroků, včetně přísných opatření, které by Evropě pomohly obnovit její důvěryhodnost.
(NL) Vážený pane předsedající, je jasné, že se budu muset omezit na několik zásadních připomínek.
Za prvé, navzdory jejímu rozsahu nemohu nikde ve zprávě najít jediný vážný pokus o návrh na strukturální úspory, například na zrušení podle mého mínění zcela zbytečných evropských institucí, jakými jsou hospodářský a sociální výbor, výbor regionů a celá řada dalších evropských agentur všeho druhu.
Zpráva nevykazuje ani žádnou snahu položit si otázku, zda by nebylo pro Evropu moudřejší omezit se na několik pečlivě definovaných klíčových úkolů.
Právě naopak.
Za druhé mě zcela vyvádějí z míry opakované návrhy, že by EU měla zavést vlastní daně, nebo že by měla vydat evropské vládní dluhopisy, které bude muset dříve či později někdo splatit.
Tvrzení, které se objevuje ve zprávě, že taková opatření by nezvýšila celkovou daňovou zátěž občanů, je samozřejmě lež a klam nejhoršího druhu.
Navíc by to ještě více podkopalo poslední zbytky dohledu a kontroly, které členské státy mají nad výdajovým průjmem evropských institucí.
To je výčet základních důvodů, které mi brání v tom, abych zprávu podpořil.
(RO) Vážený pane předsedající, aktuální výzvy, kterým Evropská unie čelí, vyžadují pevnou a trvalou reakci na úrovni EU.
Odpověď na tyto výzvy představuje strategie Evropa 2020 - nástroj, který byl vytvořen, aby Evropě přinesl oživení a sílu.
Dnes předložená zpráva umisťuje strategii Evropa 2020 do centra příštího víceletého finančního rámce společně s novou situací, která vznikla v oblasti pravomoci a politiky stanovené Lisabonskou smlouvou.
V době, kdy mnohé členské státy čelí nelehkým fiskálním úpravám, musí rozpočet EU, jehož 95 % směřuje na investice, přinášet vysokou úroveň evropské přidané hodnoty.
Zpráva vyzývá k pokračování dvou nesmírně důležitých evropských politik - společné zemědělské politiky a politiky soudržnosti - alespoň ve stávajícím rozsahu.
Přidělování prostředků v rámci těchto politik musí být založeno na nových kritériích, která zajistí jejich řádné využití s cílem dosáhnout maximální účinnosti a splnění kritérií konvergence a soudržnosti.
Musí dojít k posílení dopravní a energetické politiky.
Přidělování prostředků na výzkum a vývoj na evropské i národní úrovni musí zajistit správné fungování všech evropských politik.
Sedmileté období, navrhovaná nová struktura a větší flexibilita přispívají k větší bezpečnosti při provádění a přizpůsobování se měnícím se prioritám.
V zájmu stability je třeba přehodnotit systém zdrojů rozpočtu EU s cílem nahradit národní příspěvky evropskými zdroji.
Evropská rada nedávno přijala ambiciózní cíle pro rozvoj EU.
Tatáž Rada musí pochopit, že 5 % navýšení rozpočtu, které zpráva navrhuje, je minimální podmínkou pro dosažení těchto cílů.
Nadcházející víceletý finanční rámec musí být realizován v rámci fungujícího systému řízení ekonomiky, který dokáže zajistit finanční stabilitu potřebnou k provádění evropských politik.
Chtěl bych poblahopřát zpravodaji, poslanci Salvadoru Garrigovi.
(ES) Vážený pane předsedající, na úvod svého projevu bych chtěla ocenit práci zpravodaje i všech členů zvláštního výboru pro politické výzvy a rozpočtové prostředky pro udržitelnou Evropskou unii po roce 2013 (výbor SURE).
Především musím ocenit jejich odhodlání v průběhu minulého roku, který byl naplněn prací, s cílem získat pro zprávu, která nám je dnes předkládána, většinový souhlas a podporu v Parlamentu.
Zpráva představuje plán, podle nějž by se Evropská unie měla řídit, chceme-li splnit politické, ekonomické a sociální cíle, které jsme si vytyčili, a také chceme-li překonat problémy, jímž budeme čelit v příštích letech.
Jedná se o scénář, kterým se musíme řídit, abychom se dostali z krize a abychom zajistili, že náš růst bude inteligentní, udržitelný a celistvý, jak se uvádí ve strategii Evropa 2020.
Shodneme-li se, že hodnota Evropské unie je mnohem větší než součet hodnot 27 členských států, z nichž se skládá, podporujeme-li vysoce kvalitní a zodpovědné zemědělství, chceme-li dosáhnout rozvojových cílů tisíciletí, chceme-li pomoci našim středomořským sousedům v jejich přechodu k demokracii, chceme-li i nadále investovat do výzkumu a inovací, chceme-li pokračovat v boji se změnou klimatu a v investicích do vzdělávání, školení a grantů v rámci programu Erasmus, věříme-li stále v politiku soudržnosti jako nástroje k zajištění udržitelného rozvoje a solidarity mezi našimi zeměmi a podporujeme-li například transevropské energetické a dopravní sítě - zkrátka, chceme-li více Evropy - musíme pro Evropskou unii požadovat vyšší rozpočet.
To je důvod, proč ve zprávě varujeme, že bez dostatečných zdrojů nebudeme schopni dosáhnout cílů, které jsme si stanovili.
Jsme si vědomi, že někteří členové Rady nesouhlasí s navýšením rozpočtu - byli jsme toho zde svědky.
Nebyli mu nakloněni ani v době růstu hospodářství.
Nyní prohlašují, že je to kvůli krizi, ale škrty prosazovali už v době vyjednávání o současném finančním výhledu.
Proto v případě, že nesouhlasí s navýšením rozpočtu, žádáme Radu, aby označila cíle, jejichž dosažení se zřekne.
V této zprávě nestanovujeme pouze politiky, kterých chceme docílit.
Rovněž uvádíme, jakým způsobem je možné je financovat a otevíráme diskusi o vlastních zdrojích.
Tato diskuse, která chce ukončit falešnou debatu o čistých přispěvatelích, se snaží docílit financování bez jakýchkoli darů, financování bez výjimek, financování, které je spravedlivé.
K dosažení tohoto cíle jsme předložili různé návrhy, ale já dávám přednost jednomu z nich a komisař Lewandowski velmi dobře ví, o který návrh se jedná: jde o daň z finančních transakcí, která je v mnoha zemích známá pod názvem daň Robina Hooda.
Díky této dani by bylo možné získat mezi 200 a 300 miliard EUR.
Jedná se o daň, která penalizuje spekulanty a která by donutila všechny ty, kteří profitovali z hazardu s našimi penězi, splatit dluh.
Jedná se o daň, která by zvýšila transparentnost a omezila finanční spekulace a která by především neměla žádný dopad na občany, protože by donutila přímé viníky krize, aby zaplatili za svoje excesy.
Žádáme vás opravdu pouze o jedinou věc: abyste nastavili laťku výše.
Žádáme vás, abyste nastavili laťku výše, abychom zajistili, že evropský projekt bude pokračovat podle plánu a nedojde k jeho vykolejení, protože to by nás stálo naši budoucnost.
(DE) Vážený pane předsedající, narodil jsem se v roce 1975 v Evropské unii, která od té doby formuje můj politický život.
Z toho důvodu pro mě není lehké tlumit nadšení v této záležitosti.
Hovoříme-li o navýšení, musí diskuse směřovat k posouzení řádného využití zdrojů.
Přestože zpráva oplývá ambicemi ve snaze získat podporu co největší většiny v Parlamentu, domnívám se, že v současné podobě postrádá ambice, pokud jde o cíle, kterých se snaží dosáhnout.
Zpráva ponechává zemědělský a strukturální rozpočet beze změn.
Žádá však více peněz na výzkum a vývoj.
Jedinou reakcí, s níž Parlament a zpráva operují, je více peněz, přestože už jasně neříkají, odkud se tyto peníze vezmou.
Mluví se o "vlastních zdrojích" Unie, ale nikde neexistuje jejich přesná definice.
Pokud by lidé opravdu chtěli strukturální reformy, mohli se inspirovat například návrhem Davida Camerona a obrátit se na Radu s následujícím: mělo by dojít ke zmrazení financování, ale požadujeme, aby nevyužité finanční zdroje mohly být převedeny do následujícího finančního roku, abychom je mohli i nadále využít k financování životaschopných projektů a k dosažení úspor.
Budoucí životaschopnost EU by se neměla měřit na základě desetinných míst.
V tomto ohledu mě předložená zpráva poměrně hodně zklamala.
Vážený pane předsedající, dnes dopoledne na plenární zasedání přiběhl poslanec Daul, aby zde hovořil o nutnosti vyššího rozpočtu EU, ale běžel tak rychle, že mu docházel dech a musel svůj proslov přerušit.
To velmi dobře odráží debatu o víceletém rozpočtu.
Rozpočet EU je stanoven přibližně na úrovni 1 % HDP Evropské unie;
Komise i Parlament svorně tvrdí: "to nestačí, chceme více peněz".
Přitom EU není schopna utratit všechny peníze, které má k dispozici: miliardy eur ve fondu soudržnosti zůstávají nevyužity.
Určitá část peněz musí být vrácena členským státům.
Proč tedy potřebujete více peněz, když nedokážete utratit peníze, které máte?
Nicméně v tomto Parlamentu máme pár "pavlovů": pánové Schulz, Daul a Verhofstadt, z nichž ani jeden zde nyní není přítomen - utekli, místo toho, aby zde hovořili o nutnosti zaměřit rozpočet na kvalitu místo kvantity, například omezením regionálního fondu a fondu soudržnosti chudším členským státům, což by vedlo k úspoře 30 % prostředků z těchto fondů, přičemž by tyto peníze mohly být investovány do inovací a politik orientovaných na budoucnost.
Jsem si však jist, že v průběhu tohoto roku pavlovové Evropské unie znovu narazí do zdi v Radě EU.
(FR) Vážený pane předsedající, jak již bylo řečeno, je zřejmé, že z různých důvodů, z nichž jsou některé podobné, zatímco jiné se liší, ale v každém případě jsou umocněny krizí, se národní rozpočty potýkají s problémy.
V každé z našich členských zemí bez ohledu na složení jejich vlády je třeba věnovat pozornost rozpočtové situaci.
Máme dvě možnosti.
Tou první je, že budeme všichni jednat na vlastní pěst, budeme se snažit vyrovnat výdaje a příjmy, v některých případech podle toho, co jsem slyšela, budou vzývána úsporná opatření jako cíl sám o sobě vedoucí k výrazným škrtům ve veřejných výdajích a sociálních dávkách, což jen dále zhorší situaci občanů.
Já bych se přiklonila k druhé možnosti, a to sdružování našeho rozpočtového úsilí, zajištění fungování rozpočtové solidarity, vsazení na kartu vlastních zdrojů, v neposlední řadě prostřednictvím daně z finančních transakcí.
To je účel rozpočtové komplementarity, které chceme dosáhnout prostřednictvím této konference v tradičním stylu a která byla obsažena v návrhu Radě, jenž jsme jí předložili během dohodovacího řízení a který jsme zopakovali v této zprávě.
Musíme spolupracovat - Evropská unie, národní parlamenty a vlády -, abychom našli způsob, jak sdílet naše výdaje a rozpočtové přístupy. Není možné, aby se vlk nažral a koza zůstala celá: nemůžeme provádět škrty a zároveň investovat do infrastruktury.
Není možné přispívat méně, ale dostávat více.
Domnívám se, že tento dialog v tradičním stylu mezi vládami, Evropskou unií, národními parlamenty a Evropským parlamentem představuje správný způsob, jak obnovit důvěru v Evropě, a to jak nyní, tak v delším časovém horizontu.
(NL) Vážený pane předsedající, jedná se o velmi špatnou zprávu, která si zaslouží okamžitě hodit do koše.
Právě teď, když se lidé po celé Evropě potýkají s nesmírně bolestivými úspornými opatřeními, je naprosto šílené, abychom v Evropské unii navrhovali utrácet ještě více peněz.
Proč se chováme takovým způsobem, když by všechno mohlo být jinak: už žádné další vyhazování peněz, už žádné financování cyklostezek a palačinkových bister v zemi, jako je Nizozemsko.
Měli bychom naše strukturální fondy zaměřit na nejchudší země a ve zbytku členských států pouze na inovativní projekty s panevropským významem.
Podle zprávy by všechno mělo zůstat při starém: byl vznesen požadavek na více finančních prostředků pro Evropský zemědělský fond pro rozvoj venkova, nebyly navrženy žádné reformy strukturálních fondů, nikde nejsou žádné konkrétní návrhy ke zvýšení efektivity.
Tento Parlament by se měl stydět, zejména skupina Aliance liberálů a demokratů pro Evropu a skupina Evropské lidové strany (Křesťanských demokratů).
Zatímco v Nizozemsku - a toho si dobře povšimněte - nechává Ruttova vláda nemocné a zdravotně postižené na okraji zájmu, stejné politické skupiny v tomto Parlamentu by neustále jen utrácely.
Doma jsou zastánci úsporných opatření, ale v Bruselu jsou to hýřilové.
To musí přestat!
(IT) Vážený pane předsedající, dámy a pánové, chtěl bych upozornit na několik aspektů této důležité zprávy, počínaje systémem příjmů Evropské unie.
Nyní už je jasné, že stávající mechanismus má příliš mnoho nesrovnalostí, z nichž nejznámější je opravný mechanismus používaný ve Spojeném království.
Mezitím došlo k dalším opravám a náhradám, které učinily příjmový mechanismus EU zcela nespravedlivým a netransparentním.
V tuto chvíli by bylo lepší přejít na systém přímých výnosů, založených výhradně na hrubém domácím produktu členských států, nebo na sdílenou a jednotnou formu příjmů, jako je například daň z přidané hodnoty.
Je samozřejmé, že by to občanům Evropy nemělo přinést žádnou další zátěž a že by Evropa neměla nahradit daňovou politiku jednotlivých členských států, které v této oblasti musí zůstat autonomní a zcela svrchované.
Zpráva stanoví různé priority, z nichž některé jsou důležité více a jiné méně, ale v každém případě jsou všechny velmi nákladné.
Můžeme získat další zdroje využitím nástrojů, jako jsou projektové dluhopisy a eurobondy, které však musí být přísně spravovány, aby bylo vyloučeno nebezpečné riziko dalšího zadlužování.
My, poslanci Evropského parlamentu, můžeme okamžitě přispět ke zlepšení stavu evropských financí.
Musíme si konečně zvolit jediné místo, kde bude Parlament pracovat, což přinese úspory v řádu desítek milionů eur za rok.
Nejedná se o demagogii, ale o jednoduché ...
(Předsedající řečnici přerušil)
Pane předsedající, uštěpačné poznámky pana Verhofstadta na adresu vlády Jejího Veličenstva, když nám osvětloval svoji logiku, proč by Británie měla Evropské unii poskytnout více peněz a pravomocí, jsou dalším důkazem zjevného opovržení, se kterým někteří poslanci tohoto Parlamentu nahlížejí na Spojené království, jeho národní vládu a jeho občany.
Pan Verhofstadt opomněl zmínit, že Spojené království má jiné možnosti, jak uspořit.
Firmy, které byly donucené utratit 30 milionů liber, aby se přizpůsobily předpisům EU, by tuto částku mohly ušetřit, kdyby od Evropy převzaly kontrolu zpátky do svých rukou.
Rybáři ze Spojeného království by určitě uvítali, kdyby měli v kapse 3,3 miliard liber: taková je hodnota úlovku, o který přišli, když EU nechala lovit v pobřežních vodách Spojeného království rybáře z jiných zemí.
Pane komisaři, tvrdíte, že evropský rozpočet nepředstavuje zdvojování vnitrostátního rozpočtu.
Nicméně nemůže být oddělen od reality evropských občanů.
V současné době činí příspěvek Spojeného království 6,4 miliard liber a vzroste na více než 10 miliard liber, pokud dojde ke zrušení slevy.
To povede pouze ke zvýšení daní, rušení služeb, škol...
(Předsedající řečníka přerušil)
Pane předsedající, dámy a pánové, existuje pět otázek, které si musíme položit:
První je: jaký rozpočet je třeba k naplnění strategie Evropa 2020 v oblasti růstu a zaměstnanosti?
Za druhé: jaký rozpočet vyžaduje měnová unie?
Za třetí: jaký potenciál k úsporám existuje?
Za čtvrté: jaký rozpočet vyžadují Spojené státy evropské?
Za páté: jakou roli by měla hrát strategie Evropa 2020?
Chceme vůbec hrát nějakou roli?
V Evropském parlamentu nebereme svou odpovědnost na lehkou váhu.
Mluvíme jasně.
V Rakousku máme rčení: za málo peněz málo muziky.
Chceme dosáhnout svých cílů, dostát svým závazkům, přijmout výzvy a dodržet sliby.
Většího počtu činností, větší konkurenceschopnosti, udržitelnějšího růstu, více pracovních míst, více výzkumu a další integrace nemůže být dosaženo s menším objemem peněz, bez finanční analýzy, bez hodnocení stávajícího čerpání finančních prostředků a bez vlastních zdrojů.
Více Evropy rovněž vytvoří potenciál pro úspory v členských státech.
Více Evropy povede k větší účinnosti a je naší odpovědí na globalizaci, na budoucnost a na problém státního dluhu.
O co nám jde?
Jsme proti zmrazení rozpočtu.
Všichni, kdo o to usilují, poškozují Evropu a oslabují naši schopnost plnit povinnosti, které máme vůči našim občanům.
Chceme zavést daň z finančních transakcí coby náš vlastní zdroj, přijmout výzvy a držet se Smlouvy, místo abychom schovávali hlavu do písku.
Taková je naše strategie.
Pojďme vše skutečné uvést do pohybu a hlasujme pro přijetí zprávy.
Pane předsedající, pane komisaři, dámy a pánové, základním tématem ve zprávě pana Salvadora Garrigy nejsou finance, nýbrž politika.
Chtěl bych poděkovat jemu i poslankyni Juttě Haugové, stejně jako všem kolegům poslancům ve výboru, že to při práci na zprávě během celého roku takto převážnou měrou chápali.
Finanční zdroje jsou pouze prostředkem k dosažení cílů.
Politiky jsou důležité a musí být zdůrazněny v rámci diskuse o příštím finančním rámci.
Všichni jsme si vědomi toho, že ve všech členských státech Evropské unie dochází ke škrtům v rozpočtech.
Tento trend bude pokračovat i v příštích letech.
Škrty jsou součástí úsilí o ukončení krize.
Nesmíme však zapomínat, že ukončení krize má také evropské aspekty: plán hospodářského rozvoje; regulace finančního trhu s cílem zabránit opětovnému vzniku krize; opatření na správu ekonomických záležitostí v Evropské unii, o kterých v současné době probíhá diskuse; opatření EU, která zvyšují účinnost opatření na vnitrostátní úrovni.
Proto není vhodné, aby vnitrostátní opatření zaměřená na řešení krize a jejích následků byla prováděna v rozporu s evropskými opatřeními.
Zapojení do Evropské unie přináší přidanou hodnotu.
Přidaná hodnota a solidarita nejsou prázdnými frázemi.
Vysvětlit nizozemským daňovým poplatníkům, že dochází k navýšení jejich příspěvků Evropské unii, není to samé, jako vysvětlit bulharským nebo polským zemědělcům, že dotace, které dostávají, jsou třikrát nižší, ale že musí obstát na stejném konkurenčním trhu.
Není snadné obviňovat řecké daňové poplatníky, kteří v současné době prochází velmi těžkým obdobím, protože jen před několika málo lety získal evropský finanční systém od Řecka obrovské sumy peněz.
Solidarita má své specifické stránky, které jsou rovněž napojeny na priority stanovené Evropskou unií pro následující roky.
V oblasti vědy, v energetice, dopravě, ve správě ekonomických záležitostí ani v oblasti digitálních technologií nemůže dojít k průlomu bez podpory společnými evropskými politikami.
Musíme se také opravdu zamyslet nad tím, jak změnit stávající evropský rozpočet.
Obsahuje rezervy, které je třeba si vyžádat.
Nicméně vám dám jeden příklad.
Tyto rezervy například nemohou uvolnit žádné politiky nebo cíle, které se týkají energetické účinnosti, dopravy a dalších oblastí začleňovaných do politiky soudržnosti.
Odebrání zdrojů ze stávajících programů nenahradí potřebu dalších nových zdrojů, chceme-li pro Evropskou unii stanovit nové cíle, chceme-li, aby evropská integrace přinášela skutečnou přidanou hodnotu, a to i daňovým poplatníkům, kteří zcela oprávněně sledují každý cent směřující do evropského rozpočtu.
Z tohoto důvodu se musíme na evropský rozpočet dívat jako na součást jednoho systému: jak pro správu ekonomických záležitostí, tak pro řízení jednotné měny.
Minimální navýšení o 5 %, které je zpochybňováno, nestačí k vyřešení všech těchto problémů.
Proto musíme rovněž otevřít téma evropských projektových dluhopisů, eurobondů a dalších způsobů financování.
Pane předsedající, musím konstatovat, že po celou dobu, kterou jsem strávila v tomto Parlamentu, je práce zvláštního výboru pro politické výzvy a rozpočtové prostředky pro udržitelnou Evropskou unii po roce 2013 nanejvýš potěšitelná a vizionářská, zkrátka maximálně působí radost - je to skutečně velmi kvalitní práce.
Obsahuje všechno potřebné a pozitivní pro budoucnost Evropy.
Nicméně osobně jsem velmi znepokojena tím, co jsme neudělali, a to je stanovení priorit.
Přijali jsme všechny nové výzvy, ale rovněž jsme si ponechali i všechny staré.
Asi nebude možné věnovat se oběma.
Měli jsme stanovit priority.
Při stanovování priorit jsme měli být mnohem důslednější, ale v této souvislosti mi největší starosti působí to, že jsme jejich stanovení nechali na Radě.
To pro budoucnost nevěstí nic dobrého, dámy a pánové.
Pane předsedající, veřejnost, pracovití daňoví poplatníci v celé Evropě, kteří skutečně vydělávají peníze, které mnozí v tomto Parlamentu tak horlivě utrácejí, chtějí, aby toho Evropa dělala méně, ale lépe.
Chtějí štíhlý evropský rozpočet, který bere v úvahu skutečnost, že - ať se nám to líbí nebo ne - žijeme v době úsporných opatření.
Chtějí, aby se Evropa soustředila na omezený počet oblastí, kde skutečně vytváří přidanou hodnotu, a aby přenechala zbytek činností našim členským státům.
Tato zpráva bohužel nic z toho nenavrhuje.
Aby bylo jasno: návrh na 5 % navýšení je naprosto nepřijatelný, stejně jako myšlenka takzvaných vlastních zdrojů - jedná se pouze o snahu EU uchvátit moc.
Rozpočet by měl být modernizován, finanční prostředky by měly být převedeny na programy, které budou mít skutečný přínos a nebudou využity jen k zamaskování minulých neúspěchů.
Financování záchranných balíčků eura by mělo být ponecháno v první řadě na státech, které skutečně chtěly vstoupit do eurozóny.
Ti z nás, kdo varovali, že se jedná o chybu, by neměli být nuceni na ně přispívat.
Výbor měl možnost zabývat se mnoha těmito konstruktivními návrhy, které reagují na budoucí výzvy, ale odmítl to.
Nevěnoval se žádnému, a tak by měl Parlament zprávu odmítnout.
Pane předsedající, zpráva, kterou máme před sebou, je pravděpodobně jednou z nejdůležitějších v tomto období.
Evropský parlament je prvním orgánem, který má představit svoje myšlenky o dalších sedmi letech, aniž by však bylo dotčeno právo Komise předkládat návrhy.
Toto je nicméně jediná příležitost, jak se vyhnout skandálu s naším právem udělit souhlas, které by nás zavazovalo k odmítnutí návrhu Rady.
Všichni naši partneři tak vědí, o co Evropskému parlamentu jde, a mohou to v co největší míře začlenit do svých představ.
Mým milým kolegům bych chtěl doporučit dva dokumenty, které stojí za to si přečíst, dříve než začnou přemýšlet o tvrdé kritice: Lisabonská smlouva a samotná zpráva.
Podpora vlastních zdrojů není nic víc a nic míň, než co je zakotveno v Lisabonské smlouvě.
Vzkaz, že evropský rozpočet potřebuje mírné navýšení, považuji za velmi důležitý.
Mírné ve smyslu, že těchto 5 % bude ještě ovlivněno inflací, což znamená, že zde nehovoříme o nějakém abnormálním navýšení.
Nejde o zvýšení výdajů na zemědělství nebo politiku soudržnosti, ale o skutečnost, že nemůže dojít ke snížení těchto výdajů.
Miklós Zrányi, spisovatel chorvatsko-maďarského původu, který žil v 17. století, v souvislosti s Turky tehdy prohlásil: "Neškoďte Maďarům!"
Parafrázuji jeho slova a říkám: Neškoďte zemědělské politice; neškoďte politice soudržnosti; protože ti, kteří to dělají, škodí nejen Maďarům, Rumunům nebo Slovákům, ale všem občanům Evropy.
Čím menší podporu voličů má politik, tím více odkazuje na občany.
Jsem přesvědčen, že my, kteří se těšíme podpoře větší politické síly, také reprezentujeme zájmy občanů, a proto říkáme: neškoďte zemědělské politice a politice soudržnosti!
Pane předsedající, chtěl bych poděkovat zpravodaji a předsedkyni výboru za práci, kterou odvedli při přípravě zprávy.
Dnešní diskuse o zprávě naznačuje, že dojde ke sporům s Radou ohledně mnoha otázek, včetně celkového navýšení rozpočtu, britské slevy a vlastních zdrojů.
Abychom byli spravedliví, s výjimkou otázky opravného mechanismu pro Spojené království, kde budou britští poslanci v naprosté menšině, se domnívám, že se Parlament snažil dosáhnout určitých kompromisů.
Při předkládání rozsáhlých, složitých a důležitých zpráv, jako je tato, jsou kompromisy téměř nevyhnutelné, ale některé z nich skutečně vítám.
Vítám kompromis ohledně trvání a struktury příštího finančního výhledu.
Rovněž vítám kompromis ohledně politiky soudržnosti.
Jsem přesvědčen, že politika soudržnosti je nezbytná, máme-li v rámci Evropské unie v období po roce 2013 docílit růstu a zaměstnanosti.
Proto potřebujeme, pokud jde o politiku soudržnosti, odpovídající financování alespoň na dnešní úrovni, přičemž v budoucnu by pravděpodobně mělo dojít k jeho navýšení.
Příští finanční výhled se musí zabývat růstem a zaměstnaností, má-li být pro občany relevantní.
Proto vedle silné politiky soudržnosti rovněž potřebujeme politiky pro financování výzkumu a vývoje na našich univerzitách a v rámci našich malých a středně velkých podniků.
Osmý rámcový program proto do budoucnosti potřebuje odpovídající financování.
Rovněž musíme v rámci Evropské unie investovat do naší infrastruktury - dopravní i energetické - a také je třeba zlepšit širokopásmové připojení k internetu v mnoha venkovských oblastech. Stejně tak by se nemělo zapomínat právě na venkovské oblasti jako takové.
Abychom byli schopni provádět všechny tyto politiky zaměstnanosti a růstu, potřebujeme prováděcí mechanismy.
Rovněž potřebujeme partnery.
(Předsedající řečníka přerušil)
Pane předsedající, pane komisaři, v první řadě bych chtěla poblahopřát zpravodaji k jeho vynikající zprávě a skvěle odvedené práci ve zvláštním výboru pro politické výzvy a rozpočtové prostředky pro udržitelnou Evropskou unii po roce 2013.
Jedním z hlavních cílů budoucích finančních rámců je vytvořit nástroje, které co nejvíce přiblíží strategii Evropa 2020 běžným občanům.
Ve zprávě se konstatuje, že pokud nebude mít politika soudržnosti a zemědělská politika pevný a silný rozpočet, nemůže být tohoto cíle dosaženo.
Například politika soudržnosti není jediným konkrétním nástrojem, který umožní inovace, růst a tvorbu pracovních míst.
Potřebujeme reformu, ale můžeme ji rovněž realizovat v těchto oblastech politiky.
Proto se obracím na vás, pane komisaři, abyste zajistil, že v nadcházejícím finančním období zůstanou zachovány rozpočty regionální i zemědělské politiky na stávající úrovni, v souladu se stanoviskem Evropského parlamentu.
Navíc mě potěšilo, že se zpráva zabývá i regiony, ve kterých jsou podmínky obzvlášť náročné, jako jsou například řídce osídlené oblasti na severu.
V rámci nadcházejícího finančního období budou rovněž potřebovat svoje vlastní doplňkové rozpočty
Pane předsedající, klíčovým slovem pro Evropu je "důvěra".
Evropské orgány obecně a Evropský parlament obzvlášť musí obnovit důvěru občanů.
Jak toho lze dosáhnout?
V první řadě ne prosazováním myšlenky více Evropy nebo více peněz pro Evropu, ale myšlenky lepší Evropy, která bude vytvářet přidanou hodnotu a nebude zasahovat do oblastí, jako jsou sport nebo cestovní ruch, se kterými si členské státy dokážou výborně poradit samy.
Za druhé je třeba zaměřit Fond soudržnosti výhradně na pomoc chudým regionům v Evropě.
V současné době padesát procent prostředků z tohoto fondu stále směřuje do bohatých členských států, jako jsou Německo a Francie.
To je nepřijatelné.
Podaří-li se nám to vyřešit, dokážeme udržet na uzdě zbytečné vyhazování peněz a ještě z toho vyjít s čistým ziskem.
Za třetí, investice do zemědělství a průmyslu s vyhlídkami do budoucnosti.
Zpráva poslance Polleda se nezdařila.
Ve velkém hrnci se ocitlo všechno možné a od našich občanů se očekává, že tuhle šlichtu stráví.
Dobrou chuť, ale dejte si pozor, aby vám nezaskočilo.
Pane předsedající, dámy a pánové, chtěl bych poblahopřát zpravodaji k vynikající práci, kterou odvedl. Jejím výsledkem je zpráva, která umožňuje kvalitní začátek práce na vytváření víceletého finančního rámce (VFR) a jež představuje výzvu pro Komisi i Radu.
Jedná se o ambiciózní, ale zároveň také realistickou zprávu.
Věřím, že všechny orgány vyvodily z finanční, hospodářské a sociální krize, z jejíhož sevření se jen pozvolna vymaňujeme, správné závěry.
Jeden závěr se mi zdá být jasný: pouze sjednocená Evropa, která projevuje solidaritu a má posílenou, harmonizovanou a konvergentní hospodářskou správu, dokáže úspěšně čelit výzvám, jež před námi stojí.
Potřebujeme více Evropy i lepší Evropu.
Musíme dát přednost metodě Společenství před mezivládním přístupem.
Je třeba zvýšit rozpočet.
Strategie Evropa 2020 byla odsouhlasena, její priority jsou jasné a její cíle měřitelné.
Bude fungovat jako vodítko pro příští finanční výhledy.
Nicméně tato strategie bude úspěšná pouze tehdy, bude-li se moci opřít o rozpočet odpovídající jejím činnostem a jejím cílům.
Víceletý finanční rámec jako takový potřebuje finanční podporu, která bude v souladu s ambicemi a závazky strategie Evropa 2020.
Politika soudržnosti je rovněž výsledkem principu solidarity.
Je důležité, aby tato soudržnost byla hospodářská, sociální i územní a aby v chudších regionech fungovala jako tažná síla.
Z toho důvodu jsem přesvědčen, že je nezbytné, aby financování politiky soudržnosti zůstalo alespoň na stejné úrovni, podobně jako u společné zemědělské politiky (SZP).
Je rovněž důležité dosáhnout pokroku při přípravě víceletého finančního rámce, u něhož více než 80 % finančních prostředků nebude pocházet z vnitrostátních rozpočtů.
Pane předsedající, krize nás nutí k revizi rozpočtů na vnitrostátní úrovni i na úrovni Evropské unie z hlediska účinnosti a ověření, jakým způsobem pomáhají k naplňování našich cílů a jak velkou evropskou hodnotu přináší.
Chtěla bych pohovořit o oblasti, o níž zde dnes ještě nepadla zmínka, a to o spolupráci v oblasti spravedlnosti a vnitřních věcí, kde Lisabonská smlouva přenesla pravomoci členských států na politickou úroveň EU.
Naše přání dosáhnout v této oblasti zásadních zlepšení se musí promítnout do následujícího rozpočtového období.
Rozhodně musíme vyčlenit prostředky na Stockholmský program, který má poměrně velké ambice.
Evropa potřebuje vzdělané přistěhovalce, kteří do Evropy přicestují v souladu s právními předpisy v rámci společné migrační politiky, která bude disponovat odpovídajícími zdroji.
Události, ke kterým došlo v severní Africe, znovu upozornily na význam společné evropské přistěhovalecké politiky a poukázaly na potřebu evropské solidarity a integrace s finanční podporou.
V několika posledních měsících rovněž vyšla najevo nutnost poskytovat podporu a zdroje i na ochranu našich společných hodnot, boj proti diskriminaci a podporu lidských práv. Také se ukázalo, že musíme zjednodušit využívání zdrojů při řízení mimořádných událostí a že potřebujeme vlastní zdroje, abychom mohli v nadcházejícím období vytvořit lepší, silnější a širší Evropu.
Pane předsedající, chtěl bych zpravodaji poblahopřát k veškeré práci, kterou odvedl.
Vynaložil obrovské úsilí ve snaze dosáhnout konsensu.
Jsou zde však tři oblasti, u kterých bych se přikláněl k provedení změn.
Za prvé z dlouhodobého hlediska potřebujeme pětiletý finanční výhled.
Jedná-li se v případě roku 2020 o sedmiletý výhled, měli bychom bezpodmínečně trvat na tom, že příští výhled bude na pětileté období.
Za druhé nepracujeme dostatečně usilovně na získávání prohlášení o věrohodnosti výdajů.
Ti, kteří pro Evropskou unii požadují větší objem finančních prostředků, by měli silnější pozici, pokud bychom naprosto přesně věděli, kam peníze ve skutečnosti směřují.
V neposlední řadě bych chtěl v reakci na projev pana Verhofstadta podotknout, že není moudré ukázat prstem na jeden konkrétní členský stát, když ve skutečnosti čistými přispěvovateli do rozpočtu je několik členských států.
Chtěl bych důrazně vyzvat k zavedení maximálního celkového příspěvku členského státu jako procentní hodnoty z jeho HDP, protože při pohledu do budoucnosti je nerealistické se domnívat, že členské státy budou souhlasit se zdvojnásobením svých příspěvků v době, kdy zavádí výrazná úsporná opatření.
Pane předsedající, navýšení rozpočtu o 5 % je ospravedlňováno zvýšenými výdaji na Evropskou službu pro vnější činnost, ochranu hranic, válku proti terorismu, vyššími výdaji na rozvojovou pomoc, podporu výzkumu a nadnárodní infrastruktury.
Obecně je tento požadavek Parlamentu naprosto oprávněný.
Nicméně pokud jde o zprávu poslance Garrigy Polleda, uniká Parlamentu příležitost.
Byli bychom důvěryhodnější, pokud bychom ukázali, kde může být Evropa efektivnější a kde může dosáhnout úspor.
To se zcela určitě týká velkého počtu agentur, jejichž nezávislá existence je velmi nákladná, a oblasti zemědělství, kde některé členské státy stále ještě nezavedly režim jednotné platby na plochu, který více odpovídá tržním podmínkám.
Jakožto zpravodaj v oblasti budoucnosti strukturální politiky bych rovněž dodal, že bychom v této souvislosti měli hovořit i o evropské politice soudržnosti.
Je pozitivní, že se mnoha regionům podařilo překročit maximální hranici pro financování, která činí 75 %.
Bude-li však v jednotlivých regionech Evropy méně chudoby, může dojít i k poklesu evropské solidarity.
Uspořené peníze by mohly být využity k lepším investicím přinášejícím evropskou přidanou hodnotu, například do inteligentního propojení mezi strukturálními fondy a nadnárodními sítěmi v hraničních oblastech.
To je v současné době předmětem diskuse v rámci Výboru pro regionální rozvoj, stejně jako návrh na vytvoření přechodné kategorie pro regiony, jejichž HDP na obyvatele dosahuje 75 až 90 % HDP EU, který je obsahem zprávy poslance Garrigy Polleda.
Paní Krehlová se pravděpodobně zasnila, když se domnívá, že jsme ve Výboru pro regionální rozvoj již dosáhli kompromisu.
Domnívám se, že dočasný zvláštní výbor pro politické výzvy a rozpočtové prostředky pro udržitelnou Evropskou unii po roce 2013 není tím pravým orgánem, který by měl udělovat doporučení na vytvoření této přechodné kategorie.
Vše si příliš usnadníme, pokud jednoduše určíme, že více prosperující regiony rovněž vyžadují zvláštní podporu.
Já v tom vidím výzvu k plýtvání penězi.
Opouštíme osvědčený systém postupného zavádění a rušení, ale už nenabízíme žádné pobídky.
Jednotlivým regionům zaručujeme stálou dotaci téměř do úrovně průměrné ekonomické síly.
V rámci evropské regionální politiky nemůže mít takový systém žádnou budoucnost.
Z toho důvodu je třeba vynechat ze zprávy bod 73.
Jinak je zpráva nepřijatelná.
(Řečník souhlasil s položením otázky postupem zvednutí modré karty podle čl. 149 odst.
Pane předsedající, pane Piepere, jsem překvapena, když vás slyším mluvit o tom, že paní Krehlová se musela zasnít.
Při hlasování ve Výboru pro regionální rozvoj se ve prospěch přechodného cíle vyjádřila velká většina.
Jsem přesvědčena, že i zde se nám podaří získat většinu hlasů, protože solidarita regionů se těší většinové podpoře.
Z toho důvodu potřebujeme tento přechodný cíl.
Zajímalo by mě, proč o této většině hovoříte jako o snu.
Pane Piepere, můžete vysvětlit, proč se podle vás jedná o sen?
Pane předsedající, paní Schroedterová, takto to vidíte vy.
Ve Výboru pro regionální rozvoj máme jiný návrh, než je ten obsažený ve zprávě poslance Garrigy Polleda.
To za prvé.
Za druhé vůči vytvoření přechodné kategorie stále existuje významný zásadní odpor v rámci politických uskupení.
Jste si toho velmi dobře vědoma.
Proto je pro mě vaše otázka velmi překvapivá.
Domnívám se, že sníte vy, když jednoduše tvrdíte, že jsme dosáhli kompromisů, které jsou jednoznačné.
Každopádně je na Výboru pro regionální rozvoj, aby tuto problematiku připravil k diskusi v plénu.
Váš mimořádně optimistický názor, že naše práce je hotova, mě velmi překvapil.
Pane předsedající, rozprava o finančním výhledu Evropské unie vyvolává otázky o evropském projektu, jeho rozsahu a ambicích.
Tato zpráva je chvályhodná, protože usiluje o mobilizaci rozpočtových prostředků Evropské unie s cílem naplnit strategii Evropa 2020. Tím se ocitá v rozporu s omezenou vizí většiny členských států.
Zatímco členské státy vnímají Evropu z hlediska svých finančních příspěvků, které by si přály snížit, a výnosů, které by si přály zvýšit, zpráva argumentuje ve prospěch silných a integrovaných politik Společenství, ať už jde o zavedené politiky nebo nové pravomoci vyplývající z Lisabonské smlouvy.
V důsledku toho by tato zpráva z vlastní iniciativy Parlamentu měla posloužit jako základ budoucích diskusí, i když to podle mého názoru přehání s konsensem a opatrností.
Je pravdou, že navýšení evropského rozpočtu o 5 % by bylo lepší než rozpočtové plány členských států na rok 2012.
Nicméně podstatou věci - a pravděpodobně i kamenem úrazu - bude dohodnout se na částce, která bude odpovídat politikám, které zpráva popisuje.
Jsme si vědomi stinných stránek, které s sebou přinášejí úsporná opatření: jakým způsobem ovlivňují zaměstnanost a zanechaly rostoucí počet občanů v zoufalém postavení. Máme povinnost financovat proticyklické politiky, v neposlední řadě prostřednictvím silné politiky soudržnosti, pane Piepere, která podporuje veřejné investice a zaměstnanost ve všech evropských regionech.
Chtěla bych zdůraznit význam vytvoření přechodné kategorie regionů, jejímž cílem je zajistit, aby přidělování prostředků ze strukturálních fondů přesně odráželo hospodářskou a sociální situaci v regionech.
Dovolte mi zakončit svůj projev prohlášením, že je třeba zavést daň z finančních spekulací, která by zvýšila podporu našich občanů pro dobře financovanou Evropu.
Pane předsedající, v první řadě bych chtěl ocenit zpravodaje za způsob, jakým poukázal na množství výzev, které před námi stojí.
Rovněž vítám velmi jasné poselství zprávy, která vyzývá k významnému posílení výzkumu a vědy, protože se jedná o jednu z priorit, na které se musíme soustředit.
Chtěl bych konstatovat - a obracím se tím na Komisi -, že politika a vedoucí úloha jsou o prioritách.
Bez priorit neexistuje vedoucí úloha.
Vždy existují úkoly a výzvy, které jsou důležitější než ty ostatní.
To se týká i rozpočtu Evropské unie a členských států.
Musíme dále posílit vědu a výzkum, ale zároveň musíme zvýšit zastoupení vědy a výzkumu v rámci regionálního financování.
Musíme vzít v úvahu rozvoj zemědělských trhů a snížit v této oblasti výdaje.
Ale nezapomínejme, že musíme stanovit priority na všech úrovních, od té evropské až po úroveň členských států.
Musím říct, že nemám rád přehnanou kritiku EU nebo Bruselu, ale ani kritiku členských států, protože snižuje význam výdajů v členských státech: v oblastech zdravotní péče, sociálního zabezpečení, důchodů a školství.
Nejedná se o konflikt mezi EU a členskými státy.
Jde o neustálý boj o vedoucí úlohu a priority.
Nebudeme-li mít odvahu stanovit tyto priority, pak nebudeme hrát vedoucí úlohu.
Musím konstatovat, že chybí-li nám porozumění pro složitou situaci, ve které se v současné době nachází členské státy, nechápeme realitu, v níž žijí naši občané.
Musíme si stanovit priority a ne řešit problémy pouhým navýšením rozpočtů.
Proto bych chtěl vyzvat komisaře, aby prokázal, že je vedoucím představitelem, aby byl odvážný a měl na paměti, že věda a výzkum, infrastruktura ...
(Předsedající řečníka přerušil)
Pane předsedající, dámy a pánové, chystáme se hlasovat o velmi důležitém strategickém dokumentu, který stanovuje pevný referenční rámec pro finanční výhledy po roce 2013.
Začíná požadavkem na spojitost mezi cíli a nástroji a také mezi novou úlohou, kterou evropské orgány musí hrát - s ohledem na Lisabonskou smlouvu a hospodářskou recesi -, a zdroji, které se společně rozhodneme investovat.
Taková spojitost předpokládá vážnou reakci na poptávku veřejnosti, příjemců politik EU a evropských sociálních skupin a průmyslu po inovacích.
To samé jsme udělali pro soudržnost, která je klíčovou oblastí při rozhodování, jakým směrem by se Evropská unie měla vydat v následujících letech.
Zkušenosti potvrzují, že soudržnost je v současné době nezbytným pojítkem evropského projektu a důležitým aktivem, které by se všichni měli snažit zabezpečit, chránit a obnovovat.
Na této frontě je úsilí o zavedení přechodné kategorie pro regiony obzvlášť důležité, především proto, že v celé řadě případů roky hospodářské recese, ze které se zotavujeme, prohloubily vnitřní nejednotnost, což dále posiluje význam účinné a odpovídající podpory méně rozvinutých regionů v Evropě, boje proti plýtvání a důrazné zaměření se na rozvojovou politiku.
Nicméně trvám na tom, že se musíme zabývat problémem přechodné kategorie pro regiony a ochranné doložky s cílem zahájit novou etapu evropské politiky soudržnosti a také v jejím rámci realizovat vyváženější a udržitelnější rozvoj, který chceme pro Evropu zajistit v příštích letech.
Pane předsedající, 500 milionů občanů Evropské unie tvoří v současné době přes 8 % světové populace.
Do roku 2050 už to bude jen 5 % nebo 6 %.
V roce 2100 pak už budeme tvořit pouze 3 % světové populace.
Tento počet Evropanů si nadále udržuje 2 000 velvyslanectví, 27 armád, 50 společných jednotek a tak dále, a to především prostřednictvím vnitrostátních rozpočtů.
Domnívám se, že Čína v současné době zaměstnává několik náměstků ministrů navíc, kteří nedělají nic jiného, než že přijímají všechny mocné evropské ministry, kteří přijíždí do Pekingu se žádostí o přízeň a o podepsání bilaterálních dohod.
Tohle všechno začíná na světové scéně vypadat směšně.
Rozdělení 8 % světové populace mezi 30 suverénních rozpočtových politik je šílenství.
Tato suverenita zůstává v podstatě absolutní.
Pod správou Evropy je 2,5 %, tedy jedna čtyřicetina, veškerých rozpočtových výdajů v Evropě.
Příspěvky členských států činí jednu čtyřicetinu jejich národních výdajů.
Avšak i to se zdá být příliš.
Zamysleme se nyní nad otázkou vlastních zdrojů, nebo možná někdy jindy.
Přestaňme si stěžovat na 2,5 % veřejných výdajů, se kterými bychom měli udržovat celý aparát, který je nutný k realizaci strategie Evropa 2020 a k naplnění všech povinností vyplývajících z Lisabonské smlouvy.
Nebyli jsme to my, kdo vymyslel strategii a pravomoci: byly to členské státy, kdo s nimi přišel.
S ohledem na tuto realitu je zpráva poslance Garrigy Polleda zdrženlivá.
Najdou se však tací, kteří by nás chtěli ještě více omezit a kteří považují zprávu za ambiciózní. Z tohoto důvodu by Parlament měl zprávu přijmout.
Pane předsedající, pane komisaři, dámy a pánové, zpráva je nezbytná pro budoucnost evropského projektu, jehož součástí by měly být solidarita a ambiciózní cíle, zejména s ohledem na rozpočtové krize, se kterými se v současné době potýkají členské státy.
Většina hlav států a vlád v Radě zaujala ultraliberální přístup a rozhodla se přistoupit k bezuzdnému seškrtávání rozpočtů a je ochotna obětovat investice do klíčových a na budoucnost orientovaných politik, jako jsou politiky financované z evropského rozpočtu.
Zmrazení rozpočtu způsobí zpomalení růstu, ať už ostatní poslanci říkají, co chtějí.
Navýšení alespoň o 5 %, které doporučuje tato konsensuální zpráva, je minimem, máme-li se vypořádat s výzvami a držet pospolu.
Součástí evropské solidarity je i nutnost financovat strategii Evropa 2020, v neposlední řadě její sociální cíle včetně boje proti chudobě.
Zpráva mě rovněž přesvědčila, že by měla být evropská solidarita posílena vytvořením přechodné kategorie regionů, aby bylo zajištěno, že bude politika soudržnosti spravedlivě pokrývat celou Evropu.
A konečně dalším příkladem je Evropský fond pro přizpůsobení se globalizaci, který evropským pracujícím nabízí skutečnou solidaritu. Zpráva uznává významnou úlohu, kterou tento fond hraje.
Navýšení víceletého finančního rámce je nutné. Nemělo by být vnímáno jako zátěž pro členské státy, protože evropský rozpočet přináší přidanou hodnotu a v budoucnu bude obsahovat i daň z finančních transakcí.
Pane předsedající, Lisabonská smlouva vytvořila nové pole působnosti a posílila politiky Unie, což se odráží v novém víceletém finančním rámci pro období 2013 až 2020.
Blahopřeji zpravodaji, panu Garrigovi, k jeho ucelené zprávě, která stanovuje politické priority jiné Evropy než té, kterou známe.
Vzhledem k velkým vnitřním problémům, kterým čelí Unie a její obyvatelé, a s ohledem na její posílený mezinárodní charakter si uvědomujeme, že hlavním cílem její politiky musí být snížení stávajících sociálních, hospodářských a územních nerovností.
Plánovitá a úspěšná politika soudržnosti představuje sama o sobě evropskou přidanou hodnotu a zcela jistě se ukáže být prospěšnou pro všechny členské státy Unie.
Nový program a nový sedmiletý rámec vycházejí z opatření strategie Evropa 2020 a jsou navrženy tak, aby Evropě pomohly dostat se z krize podporou inteligentního a udržitelného růstu podporujícího začlenění.
Stanovené politické priority a cíle mají podporovat zaměstnanost, posilovat inovace, výzkum a růst, mají se zabývat změnou klimatu, zlepšit úroveň vzdělání, dosáhnout sociální integrace a bojovat proti chudobě, a to společně s politikami v oblasti přistěhovalectví, a zajistit zdroje pro rozvoj nepřístupných a příhraničních oblastí.
Rozpočet Unie představuje hlavní mechanismus pro aktivaci solidarity mezi členskými státy a výkonný nástroj pro reformu, která by mohla mobilizovat další soukromé i veřejné zdroje k podpoře investic, které budou fungovat jako katalyzátor, pokud jde o exponenciální účinky výdajů Unie.
Chceme-li silnou Evropu pro její občany i vůči zbytku světa, musí dojít k navýšení evropského rozpočtu, který musí být postaven na vlastních zdrojích.
Rozpočet Unie představuje nástroj pro globální a ucelený rozvoj v době, kdy si členské státy samotné nemohou ...
(Předsedající řečnici přerušil)
Pane předsedající, dámy a pánové, často se říká, že peníze tvoří svaly války.
Musíme si uvědomit, že peníze rovněž tvoří páteř mírového projektu, jako je Evropská unie.
Má-li Evropa v úmyslu realizovat politiky zakotvené ve Smlouvách včetně nových politik uvedených v Lisabonské smlouvě, potřebuje k naplnění těchto cílů finanční prostředky.
Proto jsem pro vytvoření vlastních zdrojů a zavedení daně z finančních transakcí.
Potřebné navýšení evropského rozpočtu musí jít ruku v ruce s významnými úsporami dosaženými optimalizací našich výdajů.
Vytvořme například skutečnou společnou zahraniční a bezpečností politiku, aby Evropa získala více vlivu na světové scéně, ale také za účelem co nejlepšího využití veřejných finančních prostředků.
Zpráva poslance Garrigy Polleda je zásadní, jde o téměř kompletní přepracování: doporučuje velmi silný politický a finanční rámec pro Evropskou unii.
Navíc jsou dvě klíčové politiky Unie postaveny na své právoplatné místo.
Pokud jde o společnou zemědělskou politiku (SZP), která je zásadní pro bezpečnost potravin a potravinovou soběstačnost, navrhuje zpráva obnovení jejího rozpočtu.
Co se týká politiky soudržnosti, která je finančním nástrojem k vytvoření regionální solidarity a k podpoře regionálního hospodářského rozvoje, navrhuje zpráva posílení jejích cílů vytvořením přechodné kategorie pro regiony, aby regiony na stejné úrovni rozvoje mohly mít prospěch ...
(Předsedající řečniči přerušil)
Pane předsedající, chtěla bych říct několik slov o nutnosti posunu směrem k reformě vlastních zdrojů.
Domnívám se, že dominantní role příjmů založených na hrubém národním důchodu přispívá k přílišné politizaci rozhodování o rozpočtu EU a menší orientaci na jeho efektivitu.
Způsobuje požadavky na zmrazení nebo snížení výdajů EU.
Vede k logice vyjádřené v souvislosti s vyjednáváním o rozpočtu na rok 2011, podle které, dochází-li kvůli krizi ke škrtům v našich vnitrostátních rozpočtech, měli bychom stejný přístup uplatnit i na rozpočet EU.
Není však vůbec jasné, že s dalšími vlastními zdroji, které by omezily závislost na hrubém národním důchodu, můžeme očekávat revoluci v kapacitách EU financovat růst a strukturální změnu.
Vždy existuje riziko, že stejná koalice, která přijme rozpočtové rozhodnutí v Radě, může stejné rozhodnutí přijmout i v Evropském parlamentu.
Záleží-li nám na Evropě, měli bychom přejít od snahy reagovat na očekávání ministrů financí ke snaze reagovat na očekávání občanů.
Úspěch národního politika vracejícího se domů z jednání v Bruselu by neměl být založen na sdělení, že vláda bude přispívat méně do rozpočtu EU, ale například na sdělení, že EU přispěje malým firmám na financování inovativních projektů.
Je zřejmé, že způsob financování nákladů EU by měl být naprosto transparentní.
Toho by šlo snáze dosáhnout prostřednictvím jediné daně, ale je rovněž možné postavit příjmy na skupině daní, které splňují kritéria transparentnosti, rovnosti, viditelnosti, účinnosti a dostatečné harmonizace.
Pane předsedající, pane komisaři, svůj projev začnu blahopřáním zpravodaji k vynikající práci, kterou odvedl.
Vítám skutečnost, že priority představené v této zprávě jsou v souladu se strategií Evropa 2020 a staví růst do centra evropské politiky.
Potřebujeme více Evropy a lepší Evropu.
S ohledem na to bychom měli podporovat oblasti, které největší měrou přispívají ke konkurenceschopnosti, jako jsou výzkum, inovace a energetika.
Musíme tedy výrazně zvýšit financování vědy a inovací a podporovat tak vynikající kvalitu ve vědě v rámci celé Evropy.
Rovněž je důležité posílit evropský systém financování vědy, abychom dosáhli cíle investovat do ní 3 % hrubého domácího produktu (HDP).
Nový rozpočet by měl rovněž podporovat zvýšenou energetickou účinnost a budování budoucí infrastruktury, zejména v oblasti energetiky, čímž se vytvoří podmínky potřebné pro zajištění konkurenceschopnosti evropského průmyslu.
Je nutné posílit roli průmyslu, a to především malých a středních podniků, a přispět tak k posílení vedoucího postavení Evropy v globalizovaném světě.
Pane předsedající, chtěla bych poblahopřát zpravodaji, panu Garrigovi Polledovi, k jeho vynikající práci v průběhu celého roku, které se dostalo široké politické podpory.
Vítám sdělení, které se zprávě podařilo předat: řešením krize je prosazení postavení Unie coby globálního hráče.
Budoucí finanční rámec odráží cíle stanovené strategií Evropa 2020 a je pevně ukotven v rámci Lisabonské smlouvy.
Aby však byly priority Unie věrohodné, je třeba odpovídajících finančních zdrojů.
Rozvoj energetické a dopravní infrastruktury, investice do výzkumu a vývoje, vzdělání a politika zaměřená na mládež musí najít v budoucích rozpočtech Unie nový impuls, zatímco základním pilířům politiky soudržnosti a zemědělské politiky by se i nadále mělo dostávat stávající úrovně financování.
Evropa a její velké projekty narážejí na rozpočtová omezení na vnitrostátní úrovni, což znamená, že klíčové pro posílení konkurenceschopnosti a růstu je větší zapojení soukromého sektoru prostřednictvím projektových dluhopisů nebo partnerství veřejného a soukromého sektoru.
Společně se zbytkem italské delegace jsem znepokojena návrhy na zavedení takzvaných "přechodných kategorií regionů" v rámci regionální politiky, protože je tu riziko poškození nejslabších regionů Unie.
Svůj projev zakončím prohlášením, že jediným způsobem, jak zajistit budoucí rozvoj Unie, je její úplné financování prostřednictvím systému založeného na vlastních zdrojích.
Pane předsedající, pane komisaři, dámy a pánové, společně s balíčkem víceletého finančního rámce má být předložena reforma služebního řádu.
Otázkou, jakým způsobem je EU ve skutečnosti spravována, se velmi pregnantně zabývají body 125 a 126 zprávy pana Garrigy Polleda.
Pane komisaři, chtěla bych vás vyzvat, abyste byl při předkládání služebního řádu ambiciózní.
Koneckonců otázka, co děláme, o které zde proběhla podrobná diskuse, je minimálně stejně důležitá jako otázka, jak to děláme.
Otázkou je, jakou roli bude hrát Evropská komise v budoucnosti při provádění všech bodů strategie Evropa 2020, které jsme dnes předložili. Dala bych přednost tomu, aby si Komise pro sebe zvolila významnější roli, než aby delegovala veškeré úkoly na ostatní.
Z toho důvodu je v souvislosti s reformou služebního řádu důležité, aby pro tyto úkoly byla vytvořena nová pracovní místa, což umožní i zapojení Komise samotné.
Máme k dispozici velké množství volných dní.
Úředníci Komise mají až 13 týdnů placeného volna.
Pane komisaři, navrhovala bych, abyste některé z těchto volných dní přerozdělil na plnění rozpočtu, aby se nám skutečně podařilo dosáhnout politických cílů, o jejichž naplnění nám jde.
Rovněž bych si přála, abychom měli k dispozici strategii Evropa 2020 pro správu Evropské unie.
To by vyžadovalo činy nejen od vás, ale také od celého sboru komisařů a předsedy Komise.
Pane předsedající, chtěla bych poblahopřát poslanci Garrigovi Polledovi k vynikající zprávě o víceletém finančnímu rámci, kterou připravil.
Zprávě se ve zvláštním výboru pro politické výzvy a rozpočtové zdroje pro udržitelnou Evropskou unii po roce 2013 dostalo silné podpory.
Doufám, že zpráva poslouží jako klíčový základ pro vyjednávání o novém víceletém rozpočtu Evropské unie, které bude v brzké době zahájeno.
Velmi mě potěšilo, že se poslanci Evropského parlamentu rozhodli podpořit můj pozměňovací návrh, který se týkal posílení politik zaměřených na mládež.
V době, kdy jsou mladí Evropané hlavními oběťmi hospodářské krize, bychom měli podporovat všechny iniciativy zaměřené na zlepšení jejich situace, zejména ty, které se snaží zlepšit jejich přístup ke vzdělání a jejich profesionální situaci.
Programy jako "Mládež v akci" a "Celoživotní vzdělávání", které se vyznačují nízkými náklady na jednoho příjemce a jsou mimořádně efektivní, by proto měly být zachovány jako samostatný prvek budoucích víceletých finančních rámců a zaslouží si rovněž podstatně větší objem finančních prostředků.
Zároveň bych chtěla ocenit návrh na zachování vysoké úrovně financování politiky soudržnosti.
Politika soudržnosti nehraje klíčovou roli pouze při naplňování cílů strategie Evropa 2020; jejím základním úkolem je posílení evropské integrace a solidarity snížením sociálních, hospodářských a územních rozdílů, které bohužel i nadále existují v rámci Evropské unie.
Pane předsedající, zpravodaj zahájil svůj projev velmi důležitou větou, když prohlásil, že musíme spojit tradiční politiky Evropské unie s našimi novými prioritami.
Jedno bez druhého nemůže úspěšně fungovat.
V této souvislosti bych chtěl ocenit vizi společné zemědělské politiky nastíněnou ve zprávě.
Dovolím si vám připomenout některé důležité myšlenky, přičemž hlavní se týká zachování úrovně rozpočtu společné zemědělské politiky během nadcházejícího finančního období.
Tradiční úloha evropského zemědělství spolu s novými ambicemi, o které usilujeme, zcela odůvodňují zachování výše rozpočtu v této oblasti.
Za druhé, potřeba zachovat systém společné zemědělské politiky založený na dvou pilířích při současné podpoře venkovských oblastí jakožto součásti druhého pilíře je úzce spjata s cíli strategie Evropa 2020.
A konečně je třeba do budoucna reformované společné zemědělské politiky, jejímž cílem bude účinnější využití rozpočtu založené na spravedlivém rozdělení plateb jakožto jedné z možností, jak tohoto cíle dosáhnout.
Pane předsedající, nejprve bych chtěl vyjádřit poděkování všem zpravodajům za vynikající práci, kterou odvedli.
Dnes má Parlament jasný postoj k tomu, co my a naši občané očekáváme od nadcházejícího finančního období.
Všichni chápeme, že budeme muset zásadním způsobem změnit směřování současné politiky, což velmi jasně odráží strategie Evropa 2020.
Musíme vybudovat bezpečný jednotný evropský energetický trh, zajistit propojení celé Evropy dopravními sítěmi a odstranit rozdíly, které stále existují mezi různými regiony v rámci Evropské unie.
Musíme provést kompletní revizi společné zemědělské politiky, která musí zajistit spravedlivý a jednotný systém přímých plateb, a mnoha dalších důležitých oblastí, bez nichž nebudeme schopni vytvořit silnou a konkurenceschopnou Evropu.
To bude samozřejmě vyžadovat rozsáhlé investice, zejména do výzkumu.
Z toho důvodu je nutné hledat nové finanční nástroje, jako je například zavedení daně z finančních transakcí atd. Domnívám se, že...
(Předsedající řečníka přerušil)
Pane předsedající, jedna z klíčových otázek, které přinesla tato diskuse, je: "Co přesně tvoří evropskou přidanou hodnotu?"
Doufám, že až Komise představí na konci měsíce své návrhy, zároveň jasně vysvětlí, proč některé rozpočtové okruhy přinášejí jasnou přidanou hodnotu.
Zdá se mi, že právě toto potřebujeme vědět, abychom dokázali obhájit, pro co hlasujeme.
Za druhé bude diskuse rovněž silně ovlivněna debatou o vlastních zdrojích.
Jednou z věcí, které otrávily diskusi, bylo rozhodnutí o opravném mechanismu pro Spojené království z roku 1984.
Jak je možné, že mohl existovat tak dlouho?
Domnívám se, že buď by britská vláda neměla mít nárok na žádné slevy, nebo by se se všemi zeměmi, které se nacházejí v podobné situaci, v jaké byla Velká Británie v roce 1984, mělo zacházet stejně.
Doufám, že návrhy Komise se vydají skutečně tímto směrem.
Pane předsedající, posedlost pouhým množstvím škrtů, a nikoliv tím, jak a co škrtat, nemluvě o snaze zvýšit příjmy, představuje sama o sobě důvod k obavám.
Za prvé, více Evropy se rovná lepší Evropě, pokud to znamená méně ekonomické moci pro členské státy.
Za druhé samozřejmě také musíme provést revizi nákladů.
Musíme však být opatrní, na které oblasti se zaměříme: podle jednoho návrhu by mělo dojít ke snížení vojenských výdajů; podle jiného by mělo dojít k zachování pouze jediného sídla Evropského parlamentu.
Jsme přesvědčeni, že se jedná o nejvýznamnější návrhy.
Za třetí, a co mě znepokojilo nejvíce, bylo vidět pana komisaře Lewandowského, jak se usmívá - podle mě zneklidňujícím způsobem - v okamžiku, když padla zmínka o dani z finančních transakcí.
Znepokojilo mě to a chtěl bych se ho zeptat, proč by mělo být tak špatné a škodlivé vyzvat ty, kteří zbohatli díky spekulacím, aby zaplatili za důsledky krize, místo toho, abychom to chtěli po těch, kteří za krizi můžou nejméně - tak jak jste to udělal včera, když jste vyzval Španělsko, aby omezilo sociální výdaje prostřednictvím snižování výdajů na ...
(Předsedající řečníka přerušil)
Pane předsedající, rád bych kolegům připomněl jednu věc - při schvalování rozpočtu si musíme uvědomit, že mezi mnoha obyvateli Evropy narůstá skepse ohledně naší práce zde v Parlamentu.
V tomto ohledu mi připadá, že rozpočet není dostatečně koordinován s ambiciózními cíli, které jsou součástí strategie Evropa 2020.
Mám na vás rovněž otázku: pane komisaři, lotyšským farmářům jste slíbil, že v tomto rozpočtu dojde k vyrovnání přímých plateb.
Bude-li však rozpočet přijat v současné podobě, bude pro vás velmi složité svůj slib dodržet.
Jde mi o to, aby všechna naše prohlášení a diskuse byly také v souladu se zájmy našich voličů.
Pane předsedající, myslel jsem si, že EU už nemůže být horší, ale pak jsem narazil na tuto zprávu.
Začíná pořádnou porcí sebeklamu: "Evropané jsou vůči EU stále náročnější".
Stále větší počet Britů požaduje, abychom z EU vystoupili.
Možná to má zpráva na mysli.
Naprosto odmítá myšlenku zmrazení rozpočtu po roce 2013 a trvá na tom, že i navýšení o 5 % by přineslo pouze omezený příspěvek k naplnění cílů EU.
Inu, musíme být vděčni i za malá milosrdenství.
Schovaná uprostřed bodu 166 je výzva ke skoncování s opravnými mechanismy.
Jedná se o vymoženost, díky které Spojené království platí pouze nepřijatelný čistý příspěvek místo čistého příspěvku, který nehorázně překračuje veškeré meze.
Trvat na tom, že Spojené království by mělo platit ze svých těžce vydělaných peněz, je špatné samo o sobě, ale bod 169 navrhuje, že by EU měla disponovat pravomocí vybírat vlastní daně bez našeho souhlasu a bez naší kontroly.
To je jednoduše nepřijatelné.
Pane předsedající, dosáhli jsme významného konsensu.
Zpráva, která nám byla předložena, je nezbytným pokračováním toho, co jí předcházelo, a zároveň navrhuje očekávané změny.
Charakteristickým rysem politik EU je stabilita, tudíž se navrhuje zachovat stávající rozpočet pro politiku soudržnosti a společnou zemědělskou politiku.
Vyrovnání podmínek, pokud jde o příspěvky na rozvoj, je významné pro posílení jednotného trhu, takže je prospěšné pro všechny členské státy EU.
Společná zemědělská politika přináší výhody všem spotřebitelům v EU.
Je dobré mít na paměti, že zemědělci mají velmi nízké příjmy i navzdory podpoře, které se jim dostává z evropského rozpočtu.
Nové úkoly, se kterými se zemědělství musí vypořádat, pokud jde o životní prostředí, klima, dobré životní podmínky zvířat a nerealistická vyjednávání v rámci Světové obchodní organizace, znamenají pro zemědělce další náklady.
Kdo to zaplatí?
Mezi změny, které očekáváme, patří zvýšení objemu finančních prostředků určených na udržitelný a inteligentní rozvoj a důraz na inovace, vědecký výzkum a vzdělávání.
(Předsedající řečníka přerušil)
Pane předsedající, pane komisaři, Parlament dnes vysílá jasný signál jak Evropské komisi, tak ministerským předsedům Evropské unie, ohledně rozpočtu do roku 2020, který bude odpovídat jeho povinnostem a očekáváním veřejnosti.
Pokud jde o politiku soudržnosti, je signál jasný.
"Ano" odpovídajícím způsobem financované politice soudržnosti, která bude rozhodným přínosem pro rozvoj, tvorbu nových pracovních míst a inovace.
"Ano" nezávislé politice soudržnosti.
"Ano" koordinaci na všech úrovních tvorby politiky od strategického plánování až po realizaci.
"Ano" vytvoření přechodné kategorie na podporu regionů.
"Ano" zvláštním opatřením zaměřeným na ostrovní a horské oblasti v Evropě.
Jsou zde však i dvě jasná a důležitá "ne".
"Ne" jakémukoliv rozdělení této politiky na různé sektory a konečně "ne" uvalení sankcí v souvislosti s Paktem o stabilitě a růstu.
Tímto se uzavírá postup přihlášení o slovo zdvižením ruky.
Omlouvám se 11 nebo 12 poslancům, kteří byli uvedeni na seznamu, ale neměli příležitost promluvit, ale na jejich projevy nezbývá čas.
člen Komise. - Pane předsedající, už jsem využil veškerý čas, který jsem měl k dispozici, a proto se omezím na dvě krátké poznámky.
Za prvé, v současném mezinárodním kontextu úsporných opatření nemůže být evropský rozpočet, který funguje bez schodku, viněn ze špatné správy vnitrostátních financí.
Může nicméně pomoci při tvorbě pracovních míst a zajištění růstu, protože v něm jde o investice.
V tomto ohledu se liší od vnitrostátních rozpočtů, ve kterých jde především o sociální transfery.
Za druhé, pokud jde o sliby zemědělcům v Evropě, postupná konvergence je reálná.
Paušální sazba není v současné době možná a já se domnívám, že tomu tak bude i v následujících letech.
A konečně - jménem Komise - očekávám, že nadcházející hlasování bude odrážet široký konsensus v této sněmovně, takže hlas Evropského parlamentu bude silný a vlivný.
Rozpravu uzavře projev poslance Garrigy Polleda coby zpravodaje, kterému srdečně blahopřeji k vynikající práci, kterou na toto téma odvedl.
zpravodaj. - (ES) Pane předsedající, nejprve chci poděkovat národním delegacím, které, jak jsem vyrozuměl, odolaly tlaku, jenž na ně byl vyvíjen v jejich členských státech, a budou hlasovat pro přijetí zprávy.
Mám dojem, že se zde nejedná o diskusi o objemu rozpočtu, ale spíše o nadřazenosti metody Společenství, a domnívám se, že ti, kdo se diskusi snažili zaměřit na úsilí ke snížení rozpočtu Unie, udělali chybu.
Chtějí prosadit nové priority s omezeným rozpočtem; já jim na to odpovídám, že vydají-li se touto cestou, skončí s nižším rozpočtem a omezeným počtem priorit.
Rozhodně nechápu, jak mohou sedět v tomto jednacím sále a zastávat se mezivládního přístupu.
Nechte tento krok na Radě, vy byste měli bránit Evropskou unii s jejími politikami, prioritami, odpovědnostmi a odpovídajícím rozpočtem.
Nechceme navýšení evropských veřejných výdajů o 5 %; místo toho nám jde o zmírnění zátěže vnitrostátních rozpočtů a o získání určitých nadnárodních investic do rozpočtu EU, v jehož rámci mohou být využity daleko účinněji.
To představuje evropskou přidanou hodnotu, kterou letos všechny skupiny tohoto Parlamentu přijaly v rámci Výboru pro politické výzvy (SURE).
Domnívám se, že jde zcela jistě o dalekosáhlý návrh; je to ambiciózní návrh, který vyžaduje určitá rozhodnutí na straně členských států, a my bychom je chtěli vyzvat, aby se postavily k této výzvě čelem.
Chci ocenit konstruktivnost návrhů i rozpravy, která podle mě byla dostatečně živá a zcela vyjádřila mozaiku názorů, které spojují Evropský parlament.
Domnívám se, že z této rozpravy v každém případě vycházíme v mnohem lepším postavení jako Parlament a s výrazně vylepšeným politickým profilem.
Rozprava je ukončena.
Hlasování se uskuteční dnes ve 12:00.
(Jednání bylo na krátkou dobu přerušeno)
Písemná prohlášení (článek 149)
písemně. - (RO) Vzhledem k současné krizi a k drastickému snižování veřejných výdajů je pro členské státy stále obtížnější dosáhnout hospodářského růstu.
Musím zdůraznit, že je třeba, aby EU reagovala na demografické výzvy.
Pokles podílu ekonomicky aktivního obyvatelstva v kombinaci s nárůstem podílu osob v důchodu bude klást zvýšené nároky na systémy sociální ochrany.
Souhlasím s myšlenkou, že veškeré finanční prostředky poskytované EU by měly pomáhat při zlepšování celkového stavu životního prostředí v Evropě.
V důsledku toho by pozitivní i negativní dopady na klima a životní prostředí a využití finančních prostředků EU měly být analyzovány na všech úrovních.
Investicemi na úrovni EU je možné docílit mnohem větších úspor na vnitrostátní úrovni, obzvláště v oblastech, kde EU nesporně poskytuje vyšší přidanou hodnotu než národní rozpočty.
písemně. - (CS) Pokračující debata o nadcházejícím programovacím období nám ukazuje, že tentokrát bude třeba se více zaměřit na komplexnější přístup k tomuto hlavnímu ekonomickému nástroji politik EU.
Světová finanční krize, ostré globální konkurenční tlaky ze strany ekonomických tygrů Číny či Indie nám ukazují, že víceletý finanční rámec bude třeba nastavit tak, aby odpovídal základním cílům agendy 2020.
Jako mimořádně odvážná se jeví myšlenka zpravodaje týkající se sloučení všech politik vztahujících se k agendě 2020 do jednoho okruhu víceletého finančního rámce.
Správný je návrh zpravodaje, aby bylo v polovině programovacího období právně závazné, že dojde k přezkoumání limitů v rámci jednotlivých okruhů.
Zajímavá je také úvaha o sladění trvání víceletého finančního rámce s politickými cykly orgánů EU, čímž by došlo ke zvýšení demokratické kontroly a odpovědnosti.
Principiálně je nepochybně správný námět zpravodaje, že je třeba uvažovat nad reformou příjmů EU.
Zcela na místě je postupný přechod na systém vlastních zdrojů EU, tedy nahrazení stávajícího systému příspěvků členských států, neboť ten má tendenci porovnávat bilanci mezi EU a členskými státy, což vyvolává chybné závěry v široké veřejnosti nad smyslem členství v Evropské unii, což ovšem při stávající provázanosti ekonomik a politik je zcela nesprávný závěr.
písemně. - (FR) Zpráva pana Garrigy Polleda si klade za cíl vymezit politické priority Evropského parlamentu pro víceletý finanční rámec na období po roce 2013, a to jak z hlediska právních předpisů, tak i rozpočtu.
Moji pozornost upoutaly zejména dva body: za prvé, že soudržnost pro růst a zaměstnanost je politickou prioritou.
Plně podporuji vytvoření přechodné kategorie pro regiony.
Týkala by se všech regionů, v nichž se hrubý domácí produkt na obyvatele pohybuje mezi 75 % a 90 % hrubého domácího produktu EU.
To by napomohlo k dosažení lepší rovnováhy mezi regiony.
Tento návrh uvádí v praxi zásadu územní soudržnosti, jak je stanovena v článku 174 Smlouvy o fungování Evropské unie.
V otázce finančních výhledů podporuji zdanění finančních transakcí, které Evropské unii pomůže získat vlastní zdroje.
písemně. - Chtěl bych upozornit na návrh daně z finančních transakcí, který je součástí této zprávy.
Daň z finančních transakcí by mohla vyřešit dva problémy najednou - jak financovat stále rostoucí nároky na zavedení nových politik EU a jak přimět finanční sektor, aby přispěl k vyřešení hospodářské krize, na jejímž vzniku má podíl.
Výnosy z daně by mohly zmírnit zátěž představovanou platbami, kterými členské státy v současné době přispívají do rozpočtu EU.
Zároveň umožní bezproblémový vývoj politik směrem k zajištění ekonomické budoucnosti Evropy.
Dostali bychom k dispozici zdroje na investice do výzkumu a vývoje, na boj proti změně klimatu a na budování solidarity mezi regiony EU.
Evropa by měla jít světu příkladem zavedením této daně na svém území a prosazováním jejího zavedení ve zbytku světa.
Vyzývám Evropskou komisi, aby na základě této zprávy rychle jednala, splnila požadavky tohoto demokraticky zvoleného Parlamentu a předložila vhodná opatření.
písemně. - (PT) Pojďme se podívat na současný víceletý finanční rámec (VFR).
Rozšíření EU o 12 nových zemí, obecně na nižší úrovni rozvoje než původních 15 členských států, přineslo nepopiratelné problémy a nároky, pokud jde o uplatňování zásady hospodářské a sociální soudržnosti.
Došlo však k poměrnému snížení strukturálních fondů z 0,42 % na 0,37 % hrubého národního důchodu EU.
Jinými slovy došlo k jejich relativnímu snížení právě v době, kdy jich bylo nejvíce třeba.
Výsledky jsou jasně vidět: místo slibované konvergence tu máme viditelné rozdíly, které ještě prohlubují dopady hospodářské a sociální krize a fungování a rozvoj nástrojů, jako je jednotný trh, z čehož mají někteří prospěch a jiní naopak újmu.
Takový je víceletý finanční rámec, který nyní slouží jako základ pro diskusi o finančních výhledech na období 2013-2020, přičemž je na stole návrh, že by měl být v podstatě zachován.
Navýšení o 5 % nezvýší rozpočet EU výrazně nad hranici 1 % hrubého národního důchodu Unie.
Znovu opakuji, že to ohrožuje proklamovanou zásadu soudržnosti.
A je to o to horší, že dostupné zdroje jsou nyní směrovány na jiné účely - jež jsou nicméně obsaženy ve Smlouvách: mimo jiné militarismus a zahraniční intervence -, které zásadu soudržnosti ještě více odsunují do pozadí.
písemně. - (PL) Přestože během hospodářské krize existovaly důvody pro zmrazení výdajů EU, nemůžeme při projednávání současného víceletého finančního rámce používat stejné argumenty jako před dvěma lety.
Místo toho se musíme sami sebe ptát na principy, kterými se bude řídit fungování EU během příštího sedmiletého období: má to být EU založená na solidaritě, která plní své závazky a vytváří inovativní ekonomiku a společnou zahraniční politiku v souladu s Lisabonskou smlouvou?
Nebo místo toho půjde o EU, která sice nesporně začlenila do Smlouvy ambiciózní cíle, ale o které každý ví, že jde pouze o předstírání?
Jsem přesvědčenou zastánkyní první možnosti a ztotožňuji se s názorem zpravodaje, že je nutné navýšit finanční prostředky určené pro příští víceletý finanční rámec o 5 % v porovnání s úrovní v roce 2013.
Tato změna by nás přiblížila k dosažení ambiciózních cílů zakotvených ve Smlouvě a navýšení výdajů o 5 % by fakticky znamenalo velmi malý nárůst, protože míra inflace je v současné době na úrovni 3,2 %.
Kromě toho by tento nepatrný nárůst rozpočtu EU přinesl prospěch nejchudším regionům, které nejvíce těží z pomoci EU, jejímž cílem je překonání rozdílů ve stupni rozvoje.
Doufám, že příští předsednictví, které připadne Polsku, bude považovat za prioritu sblížení postoje "čistých přispěvovatelů", jako jsou Německo, Francie a Spojené království, se stanoviskem Parlamentu vyjádřeným v ambiciózní zprávě pana Garrigy Polleda.
písemně. - (CS) Europoslanci měli v minulosti jen omezený vliv na jednání o víceletém finančním rámci Unie.
Zásadní změna, již Lisabonská smlouva přinesla, se týká právě tohoto dlouhodobého programování rozpočtu, který musí být nově sestaven Radou po souhlasu Evropského parlamentu.
Právě proto vznikl zvláštní výbor SURE, který ve své zprávě definuje politické priority Evropského parlamentu před zahájením jednání o příštím víceletém finančním rámci po roce 2013.
Ze zprávy kolegy Salvadora Garrigy Polleda je zřejmé, že pokud se Unie bude i nadále chtít zaměřit na plnění ambiciózních cílů strategie Evropa 2020, bude nutné zajistit adekvátní financování politik EU.
Bez dostatečných nových zdrojů po roce 2013 nebude Unie schopna splnit jak současné politické priority, tak ani nové úkoly a cíle ze strategie Evropa 2020.
Vzhledem k nedostatečnosti tradičních vlastních zdrojů EU byla ve výboru SURE zahájena odborná diskuse o nových vlastních zdrojích rozpočtu EU.
V příštím finančním rámci máme obrovskou šanci evropským občanům ukázat, že Unie je schopna myslet a jednat v jejich dlouhodobém zájmu a dosahovat efektivních výsledků v zajišťování vnitřní soudržnosti a solidního růstu.
Proto naprosto souhlasím s prioritním konstatováním zpravodaje, že částky vyčleněné na společnou zemědělskou politiku a na politiku soudržnosti v příštím období nesmí být nižší než v současném rámci.
písemně. - (HU) Návrh, který podpořilo osm výborů, začíná výčtem problémů, na které musí víceletý finanční rámec rovněž reagovat.
Současná krize je posledním varováním Evropě, aby reagovala na transformaci světového pořádku.
Jako každá transformace bude mít i tento nově vznikající světový pořádek svoje vítěze i poražené.
Evropa nesmí být mezi poraženými.
Ve své době vyslovil Jean Monnet varování: "Evropa nikdy neexistovala, musí být vytvořena.".
Zakládající otec evropské integrace nevnímal tento úkol jako jednorázový čin, nýbrž jako nepřetržité úsilí.
Proto musíme vyhodnotit očekávané podmínky a konkrétní situaci a rozhodnout, jakým způsobem zajistit, aby Evropa i nadále existovala a neskončila mezi poraženými.
Loni předložila Komise strategii Evropa 2020, jejímž cílem je zotavení z krize a připravení Evropy na následující desetiletí.
Tři klíčové oblasti, které přispívají k hospodářskému růstu, jsou: znalosti, inovace, vzdělání; neboli "inteligentní růst", který má ve středu svého zájmu digitální společnost, trvale udržitelný rozvoj, který podporuje účinnější využívání energií a zvyšuje konkurenceschopnost, a růst podporující začlenění, který posiluje účast na trhu práce.
Nový víceletý finanční rámec Evropské unie musí být vytvořen na úrovni Společenství a vnitrostátní rozvojové programy by měly být navzájem uzpůsobeny tak, aby jejich výsledkem bylo vytvoření nezbytné součinnosti a optimální provádění strategie Evropa 2020.
písemně. - (FI) V ekonomicky obtížných dobách občané víc než kdy jindy od EU očekávají konkrétní výsledky.
Potřebujeme lepší a jednodušší právní předpisy, které budou sloužit zájmům Evropanů.
Musí dojít k omezení regulace.
Není důvod k tvorbě evropské legislativy, ledaže by to bylo skutečně potřeba.
Příští rozpočet EU by měl účinněji reagovat na každodenní problémy, s kterými se potýká veřejnost.
Měl by podporovat růst a tvorbu nových pracovních míst, ale především by měl vytvářet evropskou přidanou hodnotu.
Na konci tohoto měsíce vydá Komise své návrhy na rozpočet EU po roce 2014.
Kvůli hospodářské krizi musely členské státy EU přistoupit k nelehkým rozhodnutím, pokud jde o jejich vlastní rozpočty.
V době krize by se neměl zvyšovat ani rozpočet EU.
Právě naopak by v něm mělo dojít ke škrtům.
Doufám, že nakonec se nám podaří zbavit většiny pošetilostí, se kterými je EU spojována.
Pravidelné cestování Parlamentu každý měsíc mezi Bruselem a Štrasburkem přijde evropské daňové poplatníky přinejmenším na 200 milionů EUR za rok.
Tyto finanční prostředky by se daly využít daleko lépe.
Mělo by dojít k úplnému zrušení různých úlev, které byly uděleny Spojenému království, Švédsku, Rakousku, Nizozemsku a Německu.
V tomto roce dostane samotné Spojené království slevu ve výši 3 miliard EUR, a to díky úlevám z příspěvků, které si vyjednalo v roce 1984.
Je načase, aby EU a její rozpočet prošly reformou.
Finanční prostředky poskytované evropskými daňovými poplatníky musí být využívány efektivněji a musí přinášet členským státům evropskou přidanou hodnotu.
Tu však nepředstavuje nárůst administrativy, byrokracie ani nepotřebná legislativa EU.
písemně. - (PL) Nový víceletý finanční rámec má obrovský význam, protože na něm do značné míry bude záviset budoucnost Evropské unie.
Diskuse o finančním výhledu není jednoduchá, protože mnoho členských států pociťuje dopady hospodářské krize.
Jejich nechuť k navýšení rozpočtu EU je docela pochopitelná.
Přesto by si finanční skeptici měli být vědomi rozsahu výhod, které společný trh přináší ekonomikám jednotlivých členských států.
Evropská integrace má pozitivní a povzbuzující vliv na ekonomiku.
Navíc by Evropský parlament chtěl, aby byl nový finanční rámec strukturován takovým způsobem, aby vedl k posílení konkurenceschopnosti a k podpoře sociální integrace.
Rozpočet EU poskytuje finanční prostředky na opatření, která jsou naprosto nezbytná pro občany všech členských států.
Nejedná se o abstraktní prohlášení.
Politika soudržnosti a společná zemědělská politika ovlivňují každodenní život milionů občanů.
Nemůže být pochyb o tom, že některým z úkolů, které provádí EU, by se jinak nevěnoval žádný jiný orgán.
Zvyšování úrovně sociální, hospodářské a infrastrukturální soudržnosti nebo zajišťování rovnosti příležitostí v oblasti zemědělství jsou cíle, které si zaslouží naší podporu.
Věnovat na jejich naplnění evropské peníze se vyplatí.
Evropská unie nemůže provádět větší počet opatření ve více členských státech s nižším rozpočtem.
To není proveditelné, a proto potřebujeme větší a ambiciózní rozpočet.
písemně. - (PL) Jak zpravodaj uvádí, pomoc Evropské unie je nezbytná, mají-li být členské státy schopny vypořádat se s budoucími výzvami.
Strategie Evropa 2020 označuje příslušné oblasti, na které by se tato pomoc měla soustředit, a to tak, že nastiňuje priority a vizi silné, stabilní a moderní Evropy; Evropy, která se poučila ze svých nedávných ekonomických problémů a která svým občanům zajistí zaměstnanost, energetickou bezpečnost a zdravé potraviny.
Rozpočtové plány by měly brát v úvahu nejdůležitější cíle trvale udržitelného rozvoje, přičemž by zároveň měly být flexibilní a zaměřené na konkrétní opatření.
Nemusím se zmiňovat o tom, že finanční prostředky musí být vynakládány transparentně a účelně.
Veřejné přijetí a pochopení jsou v dnešní době nedílnou součástí politiky EU a tvoří základ pro její fungování.
písemně. - K dosažení cílů strategie Evropa 2020 je třeba evropského přístupu.
Zároveň si ale musíme uvědomit, že více Evropy nelze dosáhnout s menším objemem finančních prostředků.
Zmrazení zdrojů ze strany členských států není udržitelnou možností.
Členské státy jednou přijaly dlouhodobé strategické celoevropské politické závazky a není možné, aby je odmítly financovat.
To jen podkopává důvěryhodnost EU v očích milionů občanů.
V praxi je nutná mnohem lepší koordinace programů s důrazem na jejich vzájemné doplňování.
Financování nových priorit - výzkum a vývoj, inovace a energetické a dopravní sítě - bude nereálné, bude-li zachována současná úroveň zdrojů.
Skutečnou vnitřní výzvou EU je zařídit, aby se původní patnáctka členských států EU na konci příštího finančního rámce sešla s novými 12 členskými státy.
Pokračování starých programů a příprava nových musí podléhat pečlivé kontrole.
Závazek k evropským zásadám rovnosti a solidarity by měl ukončit existenci různých norem i předsudků v rozhodování.
EU může být úspěšná, bude-li ke všem členských státům přistupovat na základně stejných norem.
Skutečný finanční výhled se musí dívat ještě dál, než na sedm let dopředu.
Nicméně podporuji flexibilní mechanismy pro nezbytné úpravy.
písemně. - (PL) Nejchudší regiony Evropské unie zaznamenávají v současné době rychlý rozvoj a jedním z důvodů je evropské financování.
Přestože bylo vybudováno nebo opraveno mnoho silnic a instalováno mnoho internetových připojení, stále ještě zůstává mnoho nenaplněných potřeb, jelikož existuje velmi velký rozdíl mezi těmito oblastmi a nejvíce rozvinutými regiony.
Když jsme vstoupili do Evropské unie, existovaly obavy, že Polsko i další nové členské státy nebudou schopny řádně využít výhod členství a že evropské fondy budou vynaloženy bez náležitého uvážení.
Rovněž zazněly obavy z korupce, protože příležitost - nebo velká suma peněz - dělá zloděje.
Mezitím analýzy prokázaly, že evropské peníze byly v Polsku vynaloženy rozumně a nebyly spojené s podvodnými praktikami.
S ohledem na rozdíly, které se snažíme překlenout, a zároveň na budoucí cíle EU, tedy nesmíme snížit rozpočet EU ani objem finančních prostředků určených pro provádění politiky soudržnosti.
I když Evropský parlament, jak doufám, odhlasuje navýšení evropského rozpočtu, je nyní důležité přesvědčit jednotlivé členské státy, že se vyplatí podporovat politické stanovisko Parlamentu.
písemně. - (PL) Chtěl bych vyjádřit svoje upřímné blahopřání poslanci Garrigovi Polledovi za přípravu souhrnné zprávy a za impozantní množství práce, které věnoval přípravě kompromisních pozměňovacích návrhů.
Souhlasím se zpravodajem, že politika soudržnosti, která prokázala svoji účinnost, by měla v novém víceletém finančním rámci dostat místo odpovídající jejímu významu.
Měli bychom však usilovat o lepší koordinaci a vzájemné doplňování jednotlivých fondů a o zjednodušené postupy.
Změny systémů kontroly a správy fondů zaměřené na posílení účinnosti jejich zásahů by měly vycházet z důkladné analýzy jejich současného fungování.
Rovněž podporuji názor, že nevyužité prostředky by měly zůstat v rozpočtu a měly by být vyčleněny na soudržnost, místo toho, aby byly vráceny členským státům. Domnívám se také, že potřebujeme důkladnou analýzu možných důsledků začlenění Evropského rozvojového fondu do rozpočtu EU, a to zejména s ohledem na závazky EU vůči třetím zemím.
písemně. - (SK) Evropa prožívá krizi.
Daňové schodky samosprávných krajů přesahují 20 % rozpočtu oproti období před krizí, což je neúnosné.
Velmi podobné jsou výpadky zdrojů pro města a obce, které nezvládají financovat svoje základní pravomoci, propouštějí zaměstnance, zadlužují se.
V takové situaci se nemůžeme divit, že nechápou, proč Evropský parlament žádá o více zdrojů.
Kdyby však státy koordinovaly svoje politiky a financování v oblasti priorit, dosáhly by lepších výsledků a ušetřily by víc peněz, než kolik obnáší částka, o niž chceme navýšit společný rozpočet EU.
Neexistuje proto lepší alternativa než ta, o které dnes hovoříme.
Musíme o tom víc diskutovat a argumentovat. Nejen v Evropském parlamentu, ale hlavně s ministry v Radě, s poslanci vnitrostátních parlamentů a také v regionech, aby pochopili, že společná řešení přinesou nejen lepší výsledek našim obyvatelům, ale že vnitrostátní rozpočty ještě navíc ušetří.
písemně. - (DE) Od fiaska se záchranným balíčkem eurozóny zjišťují čistí přispěvovatelé, že prostřednictvím obrovského přerozdělovacího mechanismu neplatí pouze svůj příspěvek do rozpočtu EU, ale ve skutečnosti dva až třikrát tolik.
V dalších letech budou do těchto záchranných mechanismů namísto záruk napumpovány skutečné peníze.
Ze svých vnitrostátních rozpočtů to budou muset financovat čistí přispěvovatelé, jinými slovy tvrdě pracující občané Německa, Francie, Itálie, Nizozemska a Rakouska; v těchto zemích už jsou cítit první bolestivé škrty.
Občané hospodářky silných zemí EU jsou rozzlobení - přinejmenším stejně jako demonstranti v Aténách -, protože si kvůli státům PIIG musí utahovat opasky.
Žádat o navýšení rozpočtu v této složité situaci je mimo realitu a naprosto skandální.
Nepotřebujeme nafouklý rozpočet EU, který je možná desetkrát větší, než je potřeba; nepotřebujeme rozpočet financovaný daňovými poplatníky EU, který ztratil smysl pro potřebu šetřit; nepotřebujeme další nadýmání byrokracie v Bruselu, která odírá čisté přispěvovatele z kůže.
Místo toho bychom měli důsledně využívat všech příležitostí k dosažení úspor.
Zemědělské dotace, nejrozsáhlejší a nejspornější část rozpočtu, by se měly vrátit do pravomoci vnitrostátních vlád.
To by snížilo tlak na rozpočet EU a členské státy by mohly lépe reagovat na specifický charakter svého zemědělského sektoru.
Pokud by se obrovské sumy peněz vybrané na daních dostaly k malým a středně velkým zemědělcům místo velkých vlastníků půdy, zemědělských závodů, velkých firem, monarchů a golfových klubů, pak by snad bylo možné úpadek zemědělství zastavit.
písemně. - (FR) Přijetí zprávy pana Garrigy Polleda znamená pro tento Parlament důležitý krok: představuje jasné, pragmatické a realistické vyjádření rozpočtových ambicí Evropského parlamentu pro období po roce 2013.
Nejprve se budu věnovat politice soudržnosti, která je klíčová pro regionální rozvoj.
Jsem přesvědčena, že musíme zachovat rozpočet politiky soudržnosti a vytvořit nestranný model podpory všech regionů se středními příjmy tak, aby budoucí investice EU do regionů byly transparentní a spravedlivé.
Navýšení rozpočtu o 5 % je rozumné. Nejedná se o příklad evropské marnotratnosti, jak tvrdí euroskeptici, ale spíše o odvážné přiznání, že nevybavíme-li se patřičnými nástroji, abychom společně vybudovali Evropu, zůstaneme izolovaní a bezmocní.
Aby tedy bylo možné financovat aktivity spojené s novými pravomocemi EU v rámci Lisabonské smlouvy, podporuji žádost o prozkoumání otázky vlastních zdrojů a nových forem příjmů Společenství s cílem zmírnit tlak na vnitrostátní rozpočty a skoncovat s vírou ve "spravedlivou návratnost", která je ekonomicky nepřesná a politicky nesprávná.
Evropský parlament poprvé předkládá Evropské komisi a Radě svou vizi priorit Evropské unie pro období 2014-2020.
Nyní je na Evropské komisi, aby ve svých legislativních návrzích vzala v úvahu stanovisko Evropského parlamentu.
Chtěl bych především zdůraznit, že rozvoj konkurenceschopného zemědělství a hospodářské i sociální soudržnosti by měl být zachován jako priorita i pro následující období.
Poslanci Evropského parlamentu rovněž věnovali patřičnou pozornost evropskému úsilí v oblasti výzkumu.
Ucelená vize Evropského parlamentu je pevně zakotvena ve strategii Evropa 2020.
písemně. - (HU) Při stanovování rámce příštího rozpočtu se jako první musíme ptát, zda chceme více či méně Evropy.
Podle mého názoru už Parlament k této otázce zaujal postoj.
Přijetím ambiciózních cílů strategie Evropa 2020 jsme již potvrdili, že potřebujeme více Evropy.
Nyní musíme dát hlasitě a jasně najevo, že dosáhnout těchto cílů je možné pouze v případě, že na ně vyčleníme dostatečné zdroje.
V době, kdy mnoho členských států trpí "středomořským dilematem" - kdy země potřebuje fiskální expanzi, aby mohla podpořit růst, ale ta není možná kvůli nevyhnutelným a nekonečným úsporným opatřením z důvodu zadlužení země -, nemůžeme reagovat snížením nebo schválením stávajícího rozpočtu EU, který je svou podstatou zaměřen na rozvoj.
Nemůžeme takto reagovat, protože by to znamenalo připravit zaostávající regiony o jejich jedinou šanci, aby nasměrovaly své ekonomiky na cestu růstu.
písemně. - (PL) Vytvoření přechodné kategorie pro regiony, jak jej navrhuje zpráva, znamená, že relativně bohaté oblasti chudších členských států budou i nadále dostávat podporu a budou schopny se postupně připravit na okamžik, kdy o tyto dodatečné finanční zdroje zcela přijdou.
Možnost vytvoření takové skupiny regionů nepochybně uvítají hlavní příjemci politiky soudržnosti, kteří musí plánovat dlouhodobě.
Dnešní přijetí návrhu Parlamentem by vyslalo velmi důležitý signál v rámci diskuse o budoucí podobě politiky soudržnosti.
písemně. - (PL) Zpráva poslance Garrigy Polleda věnuje velkou pozornost strategii Evropa 2020.
Domnívám se, že vyčlenění většího objemu finančních prostředků na cíle této strategie může mít za následek pokles financování programů, které jsou důležité pro evropskou soudržnost a rozvoj, jako je Fond soudržnosti.
Výsledky ukazují, že tento fond představuje doposud nejúčinnější nástroj pro dosažení cílů zakotvených ve Smlouvě o Evropské unii a v Lisabonské smlouvě.
Je proto důležité, aby došlo k navýšení jeho financování.
Mnoho evropských zemí těžce zasáhla hospodářská krize a Fond solidarity pro ně představuje hybnou sílu, která jim umožňuje aktivně bojovat s nezaměstnaností a mobilizovat regiony.
Na druhou stranu je důležité, aby EU poskytovala finanční podporu energetickým projektům a inovacím.
Tyto dvě oblasti investic mají klíčový význam pro rychlý růst Evropské unie.
V současné době se dvě třetiny energetických zdrojů dováží ze zemí mimo EU, především z Ruska.
To s sebou přináší významný odliv kapitálu mimo naše hranice, a proto bychom měli vyčlenit více finančních prostředků na podporu investic do infrastruktury, které umožní diverzifikaci dodávek a následný pokles cen, včetně plynovodu Nabucco, který představuje nejdůležitější projekt z hlediska diverzifikace.
Zpráva se rovněž nezabývá stanovením jasných pokynů týkajících se podpory výzkumu břidlicového plynu v blízké budoucnosti.
EU nesmí zapomínat, že promyšlené investice do zdrojů energie, které provede nyní, přinesou v budoucnu kapitálové úspory.
Pane předsedající, jen jsem chtěl upozornit, že mikrofon u mého stolu číslo 759 nefunguje.
Už včera jsem žádal o jeho opravu.
Chtěl bych požádat o zásah někoho z techniků.
Děkuji.
Vážené kolegyně a kolegové, jak víte, bylo kvůli požárnímu cvičení přerušeno včerejší hlasování a vysvětlení hlasování, takže budou součástí dnešního hlasování.
Byly zařazeny do programu v pořadí, které máte na hlasovacích seznamech.
Písemná prohlášení, která nejsou brána v potaz: viz zápis
14.
Urychlení a vyjasnění postupu při nadměrném schodku (
Předložení dokumentů: viz zápis
3.
Situace v Sýrii (
Podepisování aktů přijatých řádným legislativním postupem: viz zápis
Další kroky na základě postojů a usnesení Parlamentu: viz zápis
Pořad jednání příštího zasedání: viz zápis
8.
Dohled nad stavy rozpočtů a nad hospodářskými politikami a koordinace hospodářských politik (
Otázky k ústnímu zodpovězení a písemná prohlášení (předložení): viz zápis
5.
Alternativní řešení sporů v občanských, obchodních a rodinných věcech (
Situace v Egyptě a Sýrii, zejména pokud jde o křesťanská společenství (předložené návrhy usnesení): viz zápis
Předložení dokumentů: viz zápis
9.
Demografické změny a jejich důsledky pro politiku soudržnosti (
Opravy hlasování a sdělení o úmyslu hlasovat: viz zápis
(Posiedzenie zostało otwarte o godz.
15.00)
