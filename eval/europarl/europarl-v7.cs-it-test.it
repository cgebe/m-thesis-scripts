10.
Strumento finanziario per l'ambiente (LIFE +) (votazione)
6.
Restrizioni in materia di immissione sul mercato e di uso dei perfluorottano sulfonati (votazione)
8.
Esenzione dall'IVA e dalle accise delle merci importate da viaggiatori provenienti da paesi terzi (votazione)
1.
Servizi nel mercato interno (votazione)
Con questo si conclude il turno di votazione.
Chiusura della seduta
(La seduta termina alle 23.30)
5.
Riformulazione dell'articolo 139 del regolamento - Disposizione transitoria sul regime linguistico (votazione)
Apertura della seduta
(La seduta inizia alle 9.05)
Firma di atti adottati in codecisione: vedasi processo verbale
Turno di votazioni
3.
Piano d'azione contro la pesca illegale, non dichiarata e non regolamentata (votazione)
8.
Riforma dell'organizzazione comune del mercato del settore vitivinicolo (votazione)
Trasmissione di testi di accordo da parte del Consiglio: vedasi processo verbale
Approvazione del processo verbale della seduta precedente: vedasi processo verbale
Presentazione di documenti: vedasi processo verbale
Discussioni su casi di violazione dei diritti umani, della democrazia e dello Stato di diritto(discussione)
Dichiarazioni scritte (presentazione): vedasi processo verbale
Trasmissione di testi di accordo da parte del Consiglio: vedasi processo verbale
13.
Piano pluriennale per gli stock di merluzzo bianco del Mar Baltico e le attività di pesca che sfruttano questi stock (votazione)
- Relazione Chmielewski
Presentazione di documenti: vedasi processo verbale
Apertura della seduta
(La seduta inizia alle 9.05)
2.
Prevenzione e riduzione integrate dell'inquinamento (versione codificata) (votazione)
- Relazione Wallis
9.
Evoluzione dei negoziati relativi alla decisione quadro sulla lotta contro il razzismo e la xenofobia (votazione)
- Relazione Roure
19.
Adesione di Bulgaria e Romania alla convenzione del 29 maggio 2000 relativa all'assistenza giudiziaria in materia penale (votazione)
- Relazione Genowefa Grabowska
6.
Veicoli fuori uso (votazione)
- Relazione Florenz
14.
Controllo democratico nell'ambito dello strumento di cooperazione allo sviluppo (votazione)
- Proposta di risoluzione
Dichiarazione della Presidenza
Chiusura della seduta
(La seduta è tolta alle 21.45)
Correzioni e intenzioni di voto: vedasi processo verbale
(La seduta, sospesa alle 12.25, è ripresa alle 15.00)
Trasmissione di testi di accordo da parte del Consiglio: vedasi processo verbale
Ordine del giorno della prossima seduta: vedasi processo verbale
2.
Adesione di Bulgaria e Romania alla convenzione sulla legge applicabile alle obbligazioni contrattuali (votazione)
- Relazione: Cristian Dumitrescu
Trasmissione di testi di accordo da parte del Consiglio: vedasi processo verbale
Definizione di un quadro per la protezione del suolo - Strategia tematica per la protezione del suolo (discussione)
L'ordine del giorno reca in discussione congiunta
la relazione di Cristina Gutiérrez-Cortines, a nome della commissione per l'ambiente, la sanità pubblica e la sicurezza alimentare, sulla proposta di direttiva del Parlamento europeo e del Consiglio che istituisce un quadro per la protezione del suolo e modifica la direttiva 2004/35/CE - C6-0307/2006 -, e
la relazione di Vittorio Prodi, a nome della commissione per l'ambiente, la sanità pubblica e la sicurezza alimentare sulla strategia tematica per la protezione del suolo.
(DE) Signora Presidente, non avrei chiesto ancora la parola se il Commissario Frattini non avesse cercato di fare la vittima nelle sue osservazioni conclusive.
Signor Commissario, deve accettare il fatto di trovarsi in un consesso europeo, dove ha l'obbligo specifico di fare molta attenzione a quello che dice, e quello che lei ha affermato nell'intervista al Messaggero era di fatto inesatto.
Nessuna autorità in Europa ha il diritto di andare in un campo nomadi a chiedere "Di che cosa vivete?” ed espellere chi non è in grado di dare una risposta immediata.
E' del tutto inesatto, ma è proprio quello che ha affermato nell'intervista al Messaggero, quindi non si offenda quando glielo si fa notare.
Comunque il dibattito è chiuso, mi dispiace, ma non è possibile.
Pensavo che lei volesse porre una questione all'ordine del giorno.
Il dibattito è chiuso!
Procediamo. ...
Sono contraria a questo intervento.
Non possiamo più andare avanti in questa cosa, pensavo che l'onorevole Schultz volesse porre una questione all'ordine del giorno.
Membro della Commissione. - (EL) Signora Presidente, innanzi tutto vorrei ringraziare il Parlamento europeo, e in particolare i relatori, l'onorevole Gutiérrez-Cortines e l'onorevole Prodi, la commissione per l'ambiente, la sanità pubblica e la sicurezza alimentare, e le altre commissioni, per il contributo fornito in prima lettura.
La proposta della Commissione di una strategia tematica per la protezione del suolo nasce da un lavoro avviato nel 1998 su iniziativa del ministero dell'Ambiente tedesco.
A seguito di approfondite consultazioni con le parti interessate e gli Stati membri, il suolo è stato riconosciuto come una risorsa naturale preziosa, il cui degrado in Europa sta diventando problematico.
La Commissione successivamente ha collaborato con le parti interessate, soprattutto con Parlamento e Consiglio, ai fini di una maggiore comprensione dei problemi relativi alla protezione del suolo e di un consenso su questa materia.
La risoluzione del Parlamento sulla comunicazione del 2002 sulla protezione del suolo contiene importanti raccomandazioni alla Commissione in merito alla direzione da prendere per garantire un'adeguata protezione del suolo in Europa.
Nelle conclusioni approvate a Maiorca nel 2002, il Consiglio europeo chiede alla Commissione di proporre una strategia completa e di vasta portata sulla protezione del suolo, che preveda principi generali, adeguati obiettivi quantitativi e qualitativi e programmi per la misurazione e la valutazione delle misure pianificate.
Vorrei trattare alcune questioni specifiche.
Trovo molto soddisfacente che il degrado del suolo sia considerato un grave problema da risolvere.
Alla luce dell'attuale forte interesse del Parlamento, ad esempio, per la desertificazione, è importante che qui in Europa dichiariamo apertamente il nostro impegno ad affrontare le cause del problema, in Europa e nel mondo.
Il cambiamento climatico e certe pratiche inadeguate di gestione del suolo lo stanno mettendo a rischio.
La determinazione dell'entità del degrado e la formulazione di metodi per garantire un utilizzo sostenibile del suolo rappresentano un'applicazione diretta dell'approccio basato sulla conoscenza, giustamente apprezzato dal Parlamento.
Quindi, si garantiranno sforzi più mirati e un utilizzo più efficace delle risorse per servire ai nostri scopi.
Le imprese hanno il diritto di attendersi un'applicazione coerente della legislazione comunitaria da parte degli Stati membri.
Nell'analisi di impatto ambientale preparata dalla Commissione, si stima che nell'UE circa 3,5 milioni di siti possano essere contaminati.
Una certa percentuale, forse il 15%, lo sono sicuramente.
E' pertanto vitale che le imprese abbiano fiducia che vengano adottate procedure simili per la designazione dei siti contaminati, consentendo l'effettuazione degli investimenti pianificati.
Occorre anche tenere presente che esiste un rapporto diretto tra cambiamento climatico e suolo.
Ad esempio, secondo una recente ricerca pubblicata nell'autorevole rivista scientifica internazionale Nature, negli ultimi 25 anni nel solo Regno Unito il suolo ha rilasciato ogni anno 13 milioni di tonnellate di CO2 nell'atmosfera - tanta quanta ne verrebbe emessa da altri 5 milioni di automobili ogni anno.
Vale anche la pena di notare che la capacità del suolo di assorbire carbonio e convertirlo in humus utile non è ancora stata sfruttata appieno.
Alla luce di tutto questo, consentitemi di sintetizzare gli obiettivi fondamentali delle misure proposte dalla Commissione.
Primo, occorre formulare una politica europea per la protezione del suolo che sia altamente flessibile, ma anche coerente e completa.
Con la creazione di un quadro per l'utilizzo sostenibile del suolo e con l'adozione di misure alla fonte, questa politica consentirà di prevenire l'ulteriore degrado del suolo, le cui funzioni sociali, ambientali ed economiche di importanza vitale risulteranno preservate.
Secondo, occorre raccogliere le necessarie informazioni sulle condizioni del suolo in Europa, affinché sia possibile prendere decisioni politiche basate sulla conoscenza e concentrare gli sforzi dove si sono rilevate le condizioni di degrado più gravi.
Terzo, i suoli degradati dovrebbero, per quanto possibile, essere ripristinati sulla base di analisi delle condizioni effettuate dagli Stati membri, con l'obiettivo di ottenere una qualità del suolo che corrisponda almeno all'utilizzo attuale e previsto del terreno.
Quarto, si dovrebbero adottare delle norme minime comuni per l'UE nel suo complesso, al fine di garantire un approccio coerente degli Stati membri in materia di protezione del suolo.
Queste norme comuni consentiranno di garantire la trasparenza e di evitare distorsioni del mercato interno.
L'intento della strategia e della direttiva è quello di varare una politica di lungo periodo in materia di protezione del suolo in Europa, affinché nel giro di qualche anno tutti gli Stati membri compiano progressi considerevoli in questo campo.
Mi preme richiamare la vostra attenzione su alcuni aspetti fondamentali della direttiva quadro sulla protezione del suolo.
Innanzi tutto, il documento prodotto a seguito della procedura di codecisione non dev'essere ambiguo, ma fornire chiarezza giuridica alle parti interessate dal processo legislativo.
Bisogna evitare di introdurre emendamenti con scappatoie giuridiche, limitando inutilmente l'ambito di applicazione della direttiva.
Secondo, la proposta contiene già un grado elevato di sussidiarietà e flessibilità.
Capisco che si propongano degli emendamenti per aumentare ulteriormente il grado di sussidiarietà.
Tuttavia, bisogna essere certi che tali emendamenti non creino difficoltà nell'applicazione della direttiva in tutti gli Stati membri.
Questo vale in particolare per gli emendamenti concernenti programmi di misure da intraprendere nelle aree prioritarie specificate nella direttiva.
Terzo, al fine di ottenere un livello elevato di protezione ambientale, occorre concordare un approccio coerente che dovrà essere seguito da tutti gli Stati membri per l'identificazione dei suoli contaminati.
La proposta cancellazione dell'allegato II ci impedirebbe di raggiungere il nostro obiettivo.
In conclusione, confermo che da qui in avanti la Commissione intende seguire gli sviluppi della discussione della sua proposta in seno al Consiglio e al Parlamento europeo, per poi definire la sua posizione di conseguenza.
relatrice. - (ES) Signora Presidente, prima di discutere la proposta che sarà votata questa mattina, vorrei ringraziare i relatori di tutti i gruppi politici e in particolare l'onorevole Sornosa, del gruppo socialista al Parlamento europeo e l'amico onorevole Prodi, che hanno veramente lavorato fianco a fianco e hanno arricchito la direttiva, come anche il gruppo Verde/Alleanza libera europea e molti altri colleghi parlamentari.
Il documento che sarà votato domani presenta numerosi emendamenti, che sono il risultato di un accordo, e pertanto è stato arricchito dai contributi di altri partiti politici.
Si tratta di un documento largamente basato sul consenso, un risultato inatteso per una politica ambientale che, si potrebbe dire, darà luogo a una nuova politica europea e aprirà una nuova strada.
Si tratta di un documento estremamente innovativo, in quanto risponde ad un nuovo modo di affrontare le direttive.
Il nostro problema era che, su 27 paesi, solo nove disponevano di una legislazione sulla protezione del suolo, un problema che ci ritroveremo ad affrontare anche in futuro.
L'Europa si è sviluppata in modo asimmetrico, e attualmente molti paesi sono al livello di un dottorato in termini di politica del suolo, mentre altri sono solo al diploma superiore.
Com'è possibile arrivare ad una politica di consenso, una politica comune, in presenza di differenze così enormi?
Questa è la sfida che abbiamo dovuto affrontare.
E qual è stata la soluzione?
Abbiamo fatto riferimento al Trattato e abbiamo visto che, nel definire le direttive, l'articolo 249 afferma che le direttive sono obiettivi comuni, ma che la loro attuazione e applicazione può essere lasciata agli Stati membri, e questo è ciò che abbiamo fatto.
Gli articoli 1 e 2 sono stati rafforzati, fino all'articolo 6, per chiarire gli obiettivi comuni.
In altre parole, abbiamo definito l'obiettivo.
Sappiamo qual è l'obiettivo al quale dobbiamo arrivare, e dobbiamo riconoscere che la sostenibilità è un processo che necessita di obiettivi chiari, ma non tutti i paesi possono muoversi alla stessa velocità.
Non si può pretendere che quelli che non hanno ancora cominciato a fare dei progressi facciano come gli altri.
Chiediamo pertanto che l'attuazione rimanga di competenza degli Stati membri, con il massimo rispetto per la sussidiarietà, eliminando così il timore di alcuni paesi che hanno già fatto dei progressi di dover ripetere il lavoro.
Non occorre che i paesi in possesso di una chiara normativa sulla protezione del suolo la riscrivano.
Questa politica di flessibilità si applica anche nel riconoscere che, in considerazione del clima e delle condizioni di ciascun paese, a ciascuno dev'essere consentito di trovare un accordo con i propri cittadini ai fini dell'attuazione delle politiche.
Quindi, ad esempio, nell'articolo 8 si garantisce che gli agricoltori possono concludere un accordo con i rispettivi Stati membri sulla conservazione del suolo, e nei casi in cui è già stato fatto non sarà necessario ripetere il processo legislativo.
Questo significa che nel contempo occorre garantire la presenza di una politica chiara sui suoli contaminati e a tale proposito la salute dei cittadini viene prima di qualsiasi altra cosa, insieme agli obiettivi della protezione della salute e della trasparenza nel fornire informazioni ai cittadini; questo è chiaro.
Perché ritengo che sia importante disporre di una direttiva, a fronte delle critiche di chi non la vuole?
E' importante, onorevoli colleghi, perché dobbiamo costruire l'Europa basandoci sulle nostre forze, e quindi dobbiamo seguire quei paesi che hanno già fatto bene.
Viceversa, senza una normativa cadremo nell'incertezza e nell'insicurezza, e l'incertezza e l'insicurezza minano il mercato e la salute.
Costruiamo l'Europa sui suoi punti di forza, non sui suoi punti deboli.
Questa è la via che dobbiamo percorrere.
Inoltre, la sussidiarietà viene garantita e si dichiara che non occorre duplicare disposizioni ufficiali, né norme legislative.
Gli Stati membri sono responsabili dell'attuazione, e libertà significa responsabilità.
In un'Europa di 27 membri, bisogna imparare che la politica ambientale non si può mettere in atto attraverso il sistema giudiziario.
Non possiamo basarci soltanto sulla procura e sulla Corte di giustizia per applicarla.
Occorre basarsi su una politica comune, e sulla fiducia nella credibilità e nella capacità degli Stati membri di avviare e attuare le politiche migliori.
Per questo motivo abbiamo fatto ampio riferimento alle buone prassi.
Un altro aspetto innovativo di questa direttiva è che per la prima volta si affronta il problema del cambiamento climatico in relazione al suolo, prevedendo una gestione adeguata del suolo per prevenire le inondazioni e per la lotta alla desertificazione e all'erosione.
C'è un altro punto di cui occorre tenere conto: l'Europa e il suo paesaggio sono il risultato del lavoro dell'uomo, sono stati prodotti dagli agricoltori in quanto architetti del paesaggio.
Bisogna considerare che l'Europa del futuro dev'essere costruita dai suoi cittadini e per questo, ripeto, dobbiamo stabilire degli obiettivi comuni, ma aiutarli anche a prendere un indirizzo che garantirà la salute e l'impegno per la trasparenza.
Grazie molte per l'attenzione e grazie ancora ai partiti politici.
relatore. - Signora Presidente, onorevoli colleghi, Commissario Dimas, vi ringrazio e vorrei anch'io ripetere i miei ringraziamenti alla relatrice Gutiérrez-Cortines, è stato un lavoro che abbiamo fatto assieme, spero che sia stato anche un contributo al miglioramento del testo.
La direttiva in discussione oggi è nata con l'intento di proteggere il suolo europeo da fenomeni come la desertificazione, l'erosione, la salinizzazione, sempre più spesso legati al cambiamento climatico ed all'inquinamento specifico del suolo.
Paradossalmente, nonostante le numerose regolamentazioni sull'uso e la diffusione nell'ambiente di sostanze inquinanti, non esisteva finora una direttiva che prevedesse un qualche tipo di obbligo a farsi carico di identificare e certificare i suoli gravemente inquinati per poi procedere a bonificarli.
Ma proprio questo elemento sembra dare fastidio a qualcuno in quest'Aula e altrove, che grida all'attentato contro la sussidiarietà, alla soffocante presenza delle Istituzioni europee che programmano con proposte come la direttiva sul suolo di vessare categorie di agricoltori o imprenditori come norme ingiuste, con norme ingiuste e nuovi oneri amministrativi e/o finanziari.
Ma di che cosa stiamo parlando?
Stiamo parlando della stessa direttiva che prevede per gli Stati membri un arco di ben 25 anni per la sola identificazione sul territorio nazionale di tutte le aree che si presume siano gravemente inquinate, dunque compromesse per diversi usi, sia pubblici che privati, di tutte le aree a grave rischio appunto di desertificazione, erosione, salinizzazione, perdita di compattezza.
Stiamo parlando di indicazioni per poter organizzare un sistematico lavoro di bonifica, laddove necessario, nell'interesse collettivo.
Stiamo parlando della protezione della salute umana accanto a quella dell'ambiente.
Stiamo parlando di una direttiva quadro che non solo rispetta l'autonomia degli Stati membri, ma non incide neanche con misure tanto onerose.
Allora ci si chiede perché tutta questa avversione da parte di alcuni Stati membri e del Parlamento - i soliti due o tre - ad attaccare, ad accettare una lista di attività e siti da sottoporre obbligatoriamente all'indagine conoscitiva delle autorità nazionali?
Che cosa hanno di così grave da nascondere?
Perché tanta avversione, poi quando i loro governi in Consiglio hanno già accettato tale carattere vincolante dell'indagine su tutti i siti proposti dalla Commissione nell'allegato II, così come il principio di trasparenza che deve prevalere nelle transazioni legate al suolo?
D'altra parte, c'è un valore aggiunto portato da un approccio europeo nell'attività di monitoraggio del suolo che migliorerà la capacità degli Stati membri di conoscere il proprio suolo e anche i rapporti alla Commissione saranno praticamente automatici; mi riferisco ai rilevamenti satellitari.
Forse non è noto che esiste già un lavoro fatto dalla Commissione, questo Soil Atlas of Europe, che è un buon esempio di quello che si può fare assieme.
C'è però un'altra considerazione per un approccio comunitario e la difesa del suolo ed è la sfida del cambiamento climatico, una sfida per tutta l'Europa.
Questa sfida consiste nell'aggravamento degli eventi estremi, piogge intense e più intense, siccità più lunghe, più piogge e meno nevicate, aumento dei livelli del mare.
Questo implica il dovere per noi di fare manutenzione del suolo, proprio per prevenire queste sfide: aumentare i tempi di ritenzione dell'acqua nell'intero territorio per impedire le inondazioni e favorire la ricarica delle falde, in particolare lungo le coste per impedire l'infiltrazione di acque salate, più probabile a causa dell'aumento del livello del mare.
Manutenzione delle foreste per controllare il carico di incendio, l'aggravarsi delle siccità, significherà maggiore rischio di desertificazione in caso di incendio.
Per inciso, questa manutenzione del territorio permetterà un'ulteriore possibilità di sfruttamento di energie rinnovabili, l'idraulica e la biomassa.
E non è da dimenticare anche l'aspetto del suolo proprio per l'equilibrio dei gas a effetto serra.
Questo invito a pensare mercoledì al momento del voto, a quanto siano più che mai necessari una strategia ed una direttiva che possono garantire alle future generazioni l'uso, l'impiego, il godimento dello stesso suolo che noi abbiamo ora in consegna, ciascuno nel proprio Stato membro, ma tutti sottoposti alle stesse minacce e agli stessi rischi ambientali.
Il suolo è una risorsa, una risorsa scarsa in tutta Europa e noi dobbiamo portare questa risorsa alla massima disponibilità.
relatore per parere della commissione per l'industria, la ricerca e l'energia. - (ES) Grazie, signora Presidente, e grazie anche al Commissario Dimas per il suo sostegno decisivo alla direttiva.
Accogliamo con favore la proposta della Commissione, poiché è intesa a proteggere il suolo e a preservarne la capacità di continuare a svolgere le sue funzioni ambientali, economiche e sociali, tutte naturalmente essenziali per l'attività umana.
Inoltre, come ha detto giustamente il Commissario, propone delle norme flessibili, con obiettivi ambiziosi e non eccessivamente prescrittive nei contenuti.
Nell'ambito di un quadro comune, di un minimo comune denominatore, gli Stati membri sono in grado di definire i propri livelli di intervento, consentendo un utilizzo più efficiente della capacità amministrativa a livello nazionale.
Nonostante l'esagerata resistenza alla direttiva da parte di alcuni settori, è evidente che il suolo è una risorsa vitale essenzialmente non rinnovabile, che risente della crescente pressione ambientale di cui sono responsabili in misura significativa le attività umane.
Secondo le relazioni di cui si è discusso in questa sede, è stato calcolato che il costo del degrado del suolo ammonta all'incirca a 40 000 euro l'anno, un costo che grava sulla società sotto forma di danni alle infrastrutture, aumenti del costo dell'assistenza sanitaria e molti altri fattori.
Ovviamente, la direttiva si basa sui principi della precauzione e dell'azione preventiva, e sul principio che il danno ambientale dev'essere corretto alla fonte e che "chi inquina paga”.
Questa legislazione servirà a mitigare gli effetti transfrontalieri del degrado del suolo, anch'essi presenti, e contribuirà a garantire pari condizioni nel mercato interno.
Vorrei mettere in evidenza questo aspetto, perché i diversi obblighi che possono imporre gli operatori economici, in linea con le diverse legislazioni nazionali in materia di protezione del suolo, potrebbero provocare distorsioni della concorrenza.
In conclusione, la direttiva sulla protezione del suolo è un passo avanti che consentirà una maggiore trasparenza nella concorrenza e proteggerà aree di comune interesse quali l'acqua, la sicurezza alimentare e la salute degli esseri umani.
relatore per parere della commissione per l'agricoltura e lo sviluppo rurale. - (EN) Signora Presidente, avrei veramente preferito che questa direttiva non ci venisse presentata.
Sono contrario alla sua approvazione, non perché sia contrario alla protezione del suolo, che è nell'interesse di tutti.
Ma quello della direttiva è il modo giusto di procedere?
Commissario Dimas, lei stesso ha detto che attualmente solo in nove Stati membri è in vigore una legislazione per la protezione del suolo.
Suggerirei che gli altri 18 Stati membri approvassero una legislazione per la protezione del suolo così non sarebbe necessario presentare un'altra direttiva.
Abbiamo già una direttiva sulle acque sotterranee e una direttiva sui nitrati.
Per quanto concerne l'agricoltura, abbiamo numerose disposizioni in materia di condizionalità che riguardano il suolo e la sua compattazione.
So che la relatrice sta facendo del suo meglio per escludere l'agricoltura dalla proposta, ma temo piuttosto che gli agricoltori si troveranno a fare i conti ancora una volta con un aumento della burocrazia e delle difficoltà.
Il Commissario ha dichiarato inoltre che nell'Unione europea esistono 300 tipi di suolo.
E' molto difficile che una direttiva generale copra tutte queste situazioni.
Basta solo pensare all'agricoltura in un anno come questo, dove in alcuni Stati membri c'è stata la siccità mentre altri hanno avuto un clima molto piovoso, con forti precipitazioni.
Se si zappa per coltivare patate in molti degli Stati membri settentrionali, dove è piovuto molto, naturalmente si provocherà una compattazione.
E' necessario farlo per ottenere il prossimo raccolto.
Ma si può rettificare nell'anno successivo, arando in profondità e riparando il danno al suolo.
In tutto questo occorre flessibilità.
Penso veramente che l'idea di approvare l'ennesima direttiva che imporrà nuove regole ai nostri agricoltori e alla nostra industria sia un modo sbagliato di procedere.
a nome del gruppo PPE-DE. - (DE) Signora Presidente, onorevoli colleghi, la direttiva per la protezione del suolo e la direttiva quadro sul suolo, insieme alla strategia tematica per la protezione del suolo, rientrano nei temi principali di questa tornata, così com'è stato in seno alle commissioni negli ultimi mesi.
Di norma una strategia - in questo caso sul suolo - viene discussa prima della direttiva pertinente, per una serie di validi motivi.
Il vantaggio di procedere per fasi di solito sta nel fatto che gli interessi vengono discussi apertamente in anticipo, cosicché i vari punti di vista si possono tenere in considerazione nella formulazione della direttiva.
Riguardo alle forti critiche rivolte alla proposta della Commissione sulla direttiva per la protezione del suolo, una discussione preventiva sull'argomento indubbiamente sarebbe stata utile, anche per calmare gli animi.
Contrariamente alle normali caratteristiche di una direttiva quadro, la proposta della Commissione - e io condivido questa opinione - comprende norme molto rigide e dettagliate e impegna gli Stati membri in numerosi esami e relazioni che comporterebbero un carico amministrativo considerevole.
E' inaccettabile.
I nuovi Stati membri dispongono già di legislazioni nazionali sulla protezione del suolo che funzionano bene.
Per loro, la proposta della Commissione in alcuni casi richiederebbe una completa ristrutturazione dei rispettivi sistemi, con un notevole impatto in termini di duplicazioni di norme e oneri burocratici aggiuntivi.
Quindi, numerosi Stati membri sono scettici in merito alla direttiva, com'è già stato dichiarato.
Ciononostante, negli ultimi mesi sono stato pesantemente coinvolto nella trasformazione della proposta della Commissione, praticamente riscrivendola.
In sostanza si è trattato di concedere agli Stati membri una maggiore libertà d'azione, pur perseguendo l'obiettivo di frenare il crescente deterioramento del suolo a livello europeo.
Mi auguro che, alla fine, insieme alla collega Gutiérrez-Cortines, siamo giunti ad un risultato sensato, anche considerando l'importanza del tema generale della protezione del suolo, un risultato che possa fungere da modello nel mondo, oltre che in Europa.
Vorrei pertanto esprimere nuovamente i miei sentiti ringraziamenti alla relatrice per aver offerto una soluzione che ha consentito di trovare un compromesso.
a nome del gruppo PSE. - (ES) Signora Presidente, signor Commissario, onorevoli colleghi, nella legislazione europea esiste una normativa comunitaria specifica per le risorse naturali fondamentali (acqua, aria, specie, habitat di flora e fauna), tranne che per il suolo come risorsa.
E' tempo di correggere questo squilibrio e pertanto ringrazio la Commissione per la sua proposta e ringrazio anche la relatrice, l'onorevole Gutiérrez-Cortines, per il suo lavoro.
Come molti di noi hanno già detto, il suolo è una risorsa naturale non rinnovabile, e quindi limitata, che svolge molte importanti funzioni ecologiche ed economiche, ed è alla base di quasi tutte le attività umane.
Non c'è dubbio che il coinvolgimento del sistema legislativo istituzionale europeo in quest'area conferirà nuovo slancio al miglioramento della legislazione varata in molti paesi, fornendo un quadro coerente sostenuto da normative europee, e possibilmente da risorse europee.
Riguardo alla caratteristica di immobilità del suolo, che pare venga citata da alcuni per giustificare le loro preferenze per un approccio nazionale o sussidiario piuttosto che per una politica europea, la comunicazione della Commissione europea fornisce argomenti sufficienti per motivare la necessità di una strategia a livello europeo, citati da alcuni colleghi, ad esempio dall'onorevole Calabuig Rull.
Alcuni Stati membri non sono propensi ad una standardizzazione della protezione del suolo a livello europeo, e pertanto riteniamo che alla strategia e alla direttiva sia stata conferita la giusta prospettiva, in quanto strumenti giuridici flessibili, ambiziosi ma non eccessivamente prescrittivi, che ogni Stato membro può adattare alle proprie esigenze e alla propria situazione economica e sociale, poiché è stato definito un quadro e sono stati stabiliti obiettivi a lungo termine.
In breve, a mio parere la metodologia adottata per la proposta di direttiva, basata sulla prevenzione, sulla sensibilizzazione dei cittadini, sull'informazione, sull'identificazione di aree prioritarie di degrado e sulla realizzazione di inventari di siti contaminati, unitamente a programmi di misure nazionali e strategie di bonifica, sia un approccio coerente, efficiente e flessibile per affrontare il problema del degrado del suolo in Europa, pur nel rispetto delle diverse situazioni e alternative nazionali.
Chiedo pertanto a quest'Aula, innanzi tutto, di rispondere con un forte "no” al secco rifiuto ricevuto dalla proposta in alcuni settori, e di sostenere gli emendamenti di compromesso, ai quali siamo arrivati dopo lunghe trattative.
Forse non è la direttiva che tutti amerebbero, ma proprio perché in qualche modo abbiamo tutti qualcosa in contrario, potrebbe servirci per il futuro.
a nome del gruppo ALDE. - (DE) Signora Presidente, prima di tutto anch'io vorrei porgere i miei sinceri ringraziamenti alla relatrice, l'onorevole Gutiérrez-Cortines, che negli ultimi mesi ha speso una grande quantità di energie a mediare tra fautori e oppositori della direttiva e che, alla fine, è riuscita a preparare le basi per un compromesso praticabile.
Ciononostante sono, come sono sempre stato, dello stesso parere dei membri di quest'Aula che intendono respingere la proposta della Commissione.
Non mi si fraintenda: i nostri suoli sono alla base della nostra esistenza.
Senza un suolo sano non esiste agricoltura, né un ciclo naturale di nutrienti e, a lungo termine, la vita.
Siamo chiamati a proteggere il nostro suolo da effetti dannosi, dove possibile, e a mantenerlo in buone condizioni.
Tuttavia, questa direttiva non è il modo giusto di ottenere questi risultati.
Non credo che la questione sia se desideriamo o meno proteggere meglio i nostri suoli; piuttosto, a livello europeo la questione, come la vedo io, è la seguente: rientra nella nostra giurisdizione o no?
Credo di no.
Ovviamente, molti Stati membri hanno formulato una propria legislazione per la protezione del suolo, con maggiore interesse e soluzioni migliori per i problemi locali di quanto sarebbe possibile con una normativa centralizzata da Bruxelles.
Quindi chiedo a quest'Aula di sostenere gli emendamenti che conservano la libertà d'azione degli Stati membri.
A parte questo, stiamo per creare una considerevole quantità di nuovi adempimenti burocratici e di spese per organismi amministrativi e imprese.
In alcuni emendamenti la mera istituzione di un'impresa industriale serve da spunto per richiedere verifiche e relazioni dettagliati.
Vi faccio solo un rapido esempio, quello della costruzione di impianti di gas industriali, che scompongono la normale aria, una miscela di gas, nelle sue componenti - senza alcun danno per il suolo.
Non dovremmo preoccuparci di cose come questa, ma solo di situazioni dove esiste un timore giustificato di una possibile contaminazione del suolo.
A mio parere, è ora di smetterla di richiedere la preparazione e la pubblicazione di relazioni sullo stato del suolo.
Si tratta di una violazione della libertà contrattuale.
La vendita di un terreno è una questione di diritto civile, per validi motivi, e così dovrebbe restare.
Onorevoli colleghi, mi auguro che alla fine si arrivi ad una direttiva che garantisca veramente la protezione del suolo e non serva solo ad aumentare il carico amministrativo.
a nome del gruppo UEN. - (PL) Signora Presidente, in molti paesi esiste un detto molto conosciuto, "meglio tardi che mai”.
Arriviamo in ritardo alla protezione del suolo, dopo molti decenni di devastazioni, come appare in tutta evidenza nelle regioni industriali, ma è un bene che siamo arrivati a capire che il suolo ci nutre e che non dobbiamo distruggerlo.
Non dobbiamo trattarlo come un bene commerciale, seguendo una politica per cui il maggiore affare è l'acquisto di terreno agricolo per adibirlo a scopi diversi dalla produzione agricola.
Questa politica sta già mostrando i suoi effetti negativi.
E' un bene che finalmente ce ne rendiamo conto e cominciamo a proteggere il suolo, la nostra fonte di nutrimento.
Vi ricordo il pensiero espresso nel parere della commissione per l'agricoltura e lo sviluppo rurale, che una condizione per una protezione efficace del suolo è la conservazione e lo sviluppo dell'agricoltura.
Il suolo gestito dagli agricoltori conserva la sua fertilità, mentre quando viene privato di queste cure si trasforma in un deserto.
A nome del gruppo dell'Unione per l'Europa delle nazioni, appoggio le relazioni dell'onorevole Gutiérrez-Cortines e dell'onorevole Prodi.
a nome del gruppo Verts/ALE. - (DE) Signora Presidente, siamo per un netto "sì” alla protezione del suolo a livello europeo.
Abbiamo sentito che il suolo è la nostra maggiore risorsa non rinnovabile.
Il suo deterioramento costa all'UE più di 38 miliardi di euro ogni anno.
In Germania, solo il 2 per cento del suolo è ancora nelle sue condizioni naturali.
Il 12 per cento dei suoli nell'UE è colpito da erosione.
Il deterioramento del suolo non rispetta i confini nazionali.
Quindi, con il nostro modo attuale di utilizzare i nostri suoli ci stiamo rovinando da soli.
La proposta dell'UE era buona; andava nella direzione giusta e l'avremmo migliorata volentieri.
So che la relatrice ha lottato per questo, ma purtroppo la commissione per l'ambiente, la sanità pubblica e la sicurezza alimentare ha annacquato e rovinato numerosi punti della proposta, sotto la pressione dei conservatori e della lobby degli agricoltori.
Non riesco a capire perché noi della commissione per l'ambiente abbiamo convenuto di mantenere la segretezza in merito ai suoli contenenti contaminazioni pregresse.
Mi auguro che saremo ancora in grado di correggere questo punto domani.
E' contrario alla trasparenza e anche alla Convenzione di Aarhus.
Sappiamo anche che cambiamento climatico e buona qualità del suolo vanno di pari passo, che il suolo è un importante serbatoio di biossido di carbonio e che perde costantemente la sua capacità di legare CO2.
A causa dell'annacquamento che si è verificato nella commissione per l'ambiente, temo che una direttiva ambiziosa per la protezione del suolo purtroppo non sia possibile.
Tuttavia, abbiamo bisogno di una politica efficace di protezione del suolo, con un orizzonte temporale condiviso e criteri comuni.
In breve, abbiamo bisogno di obiettivi specifici ed efficaci per fermare il deterioramento dei suoli nell'Unione europea.
Non dobbiamo rinunciare a creare qualcosa di legalmente vincolante a causa di questo cosiddetto compromesso.
Solo le misure legalmente vincolanti ci consentiranno di mettere in atto una strategia ambiziosa per il suolo.
a nome del gruppo GUE/NGL. - Signora Presidente, onorevoli colleghi, siamo in presenza di una direttiva molto importante e positiva.
Ringrazio il Commissario Dimas che l'ha curata.
Lo dico io, che faccio parte di un gruppo che spesso critica le direttive e la Commissione: non è questo il caso.
Questa direttiva fa fare all'Europa un passo in avanti significativo, sia dal punto di vista della qualità della sua politica che della sua efficacia.
Si completano le direttive quadro sui grandi elementi naturali, viene considerato il suolo come un elemento cardine della biosfera, elemento fondamentale degli equilibri ambientali e climatici. Non più dunque una semplice piattaforma da cementificare.
Il suolo vive, assorbe CO2, produce biomassa: va salvaguardato, va anche risanato, perché i suoli europei sono particolarmente inquinati.
L'Europa lo comprende.
Abbiamo avuto in commissione una discussione lunga e difficile, di cui ringrazio per la passione l'on. Cristina Gutiérrez.
C'è il rischio però che il Parlamento peggiori il testo della Commissione e questo non mi piace mai, preferisco sempre che il Parlamento sia più avanti della Commissione - soprattutto qualcuno addirittura arriva a proporre il rigetto di questa direttiva - sarebbero errori gravi: l'Europa deve guardare al futuro e il suolo in fondo è la nostra stessa terra, quella che diciamo è l'unica che abbiamo e che dunque dobbiamo salvaguardare!
a nome del gruppo IND/DEM. - (EN) Signora Presidente, posso comprendere parte della logica della legislazione UE che regolamenta la qualità dell'acqua e dell'aria, che condividiamo nell'UE e, in effetti, a livello mondiale.
Tuttavia, trovo che la logica venga a mancare per quanto riguarda la protezione del suolo.
Il suolo è molto meno mobile e, al di là della definizione di norme ragionevoli di protezione, dovrebbe essere di competenza degli Stati membri e, al loro interno, delle autorità locali.
Forse, prima che l'UE assuma un controllo eccessivo dei suoli bisognerebbe fare un esame di coscienza.
In Irlanda, alcune delle politiche problematiche in termini di degrado del suolo sono state imposte dall'alto, dall'Europa.
Ad esempio, la riforma comunitaria del settore dello zucchero ha tolto la barbabietola dalla rotazione del frumento.
L'inserimento della barbabietola serviva a trattare il suolo e a renderlo più adatto ai cereali.
Inoltre, le sovvenzioni comunitarie all'attività forestale nel corso degli anni hanno prodotto foreste di abeti assolutamente inadatte, che nella fase di crescita hanno reso il suolo più acido e nelle attività di raccolta in alcuni casi hanno compattato il suolo, rendendolo sterile, mentre in altri ne hanno provocato il dilavamento, dai fianchi delle colline nei fiumi e nei laghi.
Il suolo varia enormemente, ma dovrebbe sempre essere vivo e in costante rinnovamento.
L'UE dovrebbe impedire la distruzione del suolo, ma lasciarne la cura e la gestione alle persone che ne comprendono la composizione in ciascuna area del territorio.
(SK) Prima di prendere in esame l'attuale formulazione della proposta di direttiva quadro sulla protezione del suolo, dovremmo valutare se è effettivamente necessaria una legislazione comunitaria in questo campo.
Bisognerebbe prendere in considerazione il parere della commissione giuridica, che respinge chiaramente l'esigenza di una legislazione per la protezione del suolo nell'UE, sulla base del fatto che il suolo non presenta implicazioni transfrontaliere e pertanto è una materia regionale.
Benché altre commissioni, nei rispettivi pareri, siano sostanzialmente a favore di una normativa UE in questo campo, alcune fazioni sono piuttosto esitanti.
Ad esempio, l'emendamento all'articolo 5 nel parere della commissione per l'agricoltura e lo sviluppo rurale indica chiaramente che il degrado del suolo ha cause ed effetti locali o regionali ed è pertanto essenziale adottare misure nazionali distinte da quelle europee.
Una posizione in evidente contrasto con il resto del testo, che è chiaramente a favore della direttiva quadro.
Una formulazione simile si trova nell'emendamento all'articolo 2 presentato dalla commissione per l'ambiente, la sanità pubblica e la sicurezza alimentare.
D'altro canto, è importante riconoscere che il degrado del suolo, in quanto risorsa non rinnovabile, presenta conseguenze significative per altri aspetti, già disciplinati da una legislazione, quali la qualità dell'acqua, la sicurezza alimentare, il cambiamento climatico, ecc. Anche se entrambe le parti avessero parzialmente ragione in merito alla necessità di una direttiva quadro, credo che la decisione di adottare o respingere la direttiva quadro europea sarà di natura politica.
Vorrei commentare sul cambiamento del carattere della relazione, da negativo a positivo.
Un esempio è la sostituzione dell'espressione "area a rischio” con "area prioritaria”.
A mio parere, per le aree dove occorre urgentemente fermare il degrado del suolo dobbiamo utilizzare una terminologia che denoti l'urgenza; il suolo a rischio dev'essere indicato con un termine negativo per sottolineare la gravità della situazione.
(CS) Signora Presidente, signor Commissario, innanzi tutto vorrei ringraziare i relatori per il lavoro svolto sulla proposta in questione.
Purtroppo però devo sostenere la posizione della commissione giuridica, che invita la commissione competente a proporre la reiezione della proposta della Commissione.
Le ragioni citate dalla commissione sono valide e restano tali nonostante i sostanziali cambiamenti apportati alla proposta negli ultimi mesi.
In effetti, il suolo non presenta implicazioni transfrontaliere e pertanto dovrebbe restare di competenza degli Stati membri.
Quindi, nonostante i cambiamenti positivi, questa proposta continua a rappresentare una violazione del principio di sussidiarietà. Per quanto concerne la proporzionalità, l'adozione di una simile legislazione potrebbe essere considerata uno spreco di risorse.
Inoltre, è importante ricordare che nell'UE esistono molti tipi diversi di suolo, utilizzati in svariati modi.
E' vero che la direttiva in questione è diventata quella che si potrebbe descrivere come una direttiva quadro flessibile.
Inoltre, in conseguenza della nuova filosofia, la direttiva è vincolante per quanto concerne i risultati, ma lascia agli Stati membri la responsabilità delle decisioni sulla forma e sul metodo. E' molto positivo che la legislazione in materia già vigente negli Stati membri non debba essere rivista.
In questo senso, ci stiamo veramente spostando verso i principi di sussidiarietà e proporzionalità.
Un effetto collaterale positivo di questa legislazione potrebbe essere la pressione che si andrebbe a esercitare sugli Stati membri che attualmente dispongono di una legislazione inadeguata per la protezione del suolo, ma non sono certo che si tratti del modo migliore di fare pressione.
Dopo aver ben soppesato tutti i pro e i contro, ritengo che non sia necessario adottare la direttiva proposta.
Gli Stati membri possono proteggere autonomamente i rispettivi suoli.
Per concludere, vorrei ripetere la parole di quel filosofo francese che ha affermato che se una legge non è essenziale non dev'essere scritta.
(DE) Signora Presidente, sono tra coloro che ritengono che la protezione del suolo sia senza dubbio un compito dell'Unione europea e che pertanto il Parlamento europeo dovrebbe adottare questa direttiva quadro.
E, per essere onesta, non capisco i commenti sul fatto che non si sia tenuto conto delle diverse tipologie di suolo negli Stati membri.
Mi propongo di rileggere nuovamente la direttiva per cercare di capire a che cosa si riferiscono i colleghi, poiché non ho notato misure e proposte così poco flessibili.
Vorrei citare anche il ruolo dell'agricoltura perché, a mio parere, l'emendamento di compromesso delle varie parti è molto importante.
Impone agli Stati membri, nell'utilizzo del suolo per fini agricoli, di incoraggiare colture e metodi di rimboschimento che potrebbero avere un effetto positivo sulla materia organica e sulla fertilità del suolo, favorendo pertanto la prevenzione delle frane e della desertificazione.
Allo stesso modo, andrebbero sostenuti metodi agricoli che prevengono il compattamento e l'erosione del suolo.
Sappiamo che molto spesso l'agricoltura è causa di problemi per la qualità del suolo e ritengo che questo chiarimento sia assolutamente vitale.
Non credo che la formula "sostegno all'agricoltura, comunque sia” sia sufficiente per proteggere i suoli a livello regionale, nazionale o anche europeo.
- (PL) Signora Presidente, una direttiva quadro sulla protezione del suolo a mio parere è uno strumento che promuove la produzione di alimenti e forniture adeguate di acqua pulita per le prossime generazioni di cittadini dell'UE.
Il suolo inoltre svolge molte altre funzioni importanti: è un substrato per le attività umane, le città e le infrastrutture, nonché per la natura e preziosi paesaggi.
La protezione del suolo è essenziale per il mantenimento del nostro patrimonio naturale e delle materie prime.
Alla luce di questa situazione, una direttiva quadro flessibile, che riconosca il principio di sussidiarietà, è uno strumento che incoraggia gli Stati membri a proteggere i rispettivi suoli.
Una direttiva formulata in questi termini è vincolante per gli Stati membri per quanto riguarda i risultati da raggiungere in materia di protezione del suolo, ma lascia agli stessi Stati membri la scelta delle forme e dei metodi da utilizzare per realizzare tali obiettivi.
Sono degne di nota le proposte contenute nella direttiva in base alle quali gli Stati membri devono redigere elenchi di aree contaminate, anche su scala regionale, da pubblicare e aggiornare ogni cinque anni.
Si tratta di informazioni importanti per la protezione della vita e della salute dei cittadini dell'UE.
(FR) Signora Presidente, innanzi tutto vorrei congratularmi con i relatori ed esprimere il mio apprezzamento per il difficile lavoro svolto dall'onorevole Gutiérrez per arrivare a un risultato per la protezione del nostro suolo.
Diversamente da altri colleghi, sono del parere che un approccio legislativo più restrittivo avrebbe consentito una protezione migliore.
Inoltre, è un peccato che i deputati nei cui paesi vige una regolamentazione più rigida di quella proposta in questa sede stiano tentando di annacquare la relazione con emendamenti che vi invito caldamente a respingere domani.
Le nostre attività agricole e industriali e i sistemi di trasporto hanno danneggiato drasticamente la qualità del nostro suolo.
Tuttavia, questo stesso suolo è alla base della biodiversità e dei nostri alimenti; filtra e immagazzina materia organica e minerali e favorisce anche l'accesso all'acqua; svolge un ruolo di primo piano nella lotta contro il cambiamento climatico.
Inoltre, di fronte alla crescente domanda di alimenti ed energia, è essenziale salvaguardare e ripristinare la qualità del nostro suolo e prevenire la desertificazione.
In assenza di una legislazione a livello europeo non possiamo sperare di ottenere dei risultati.
(NL) Signora Presidente, intervengo a nome del collega onorevole Blokland.
Questa discussione è un'ulteriore dimostrazione del fatto che la politica proposta per il suolo è molto controversa.
Ora che le proposte sono due - la strategia e la direttiva - sembra che si voglia introdurre un nuovo ramo di politica ambientale.
Dico "sembra”, in quanto nulla potrebbe essere più lontano dalla realtà.
La gestione sostenibile del suolo è già presente in 33 direttive europee, come la direttiva quadro sulle acque.
Per quale motivo, allora, presentare un doppione di legislazione che prevede ulteriori oneri, in particolare per gli Stati membri che hanno già una politica valida in materia di protezione del suolo?
Sono a favore della strategia tematica dell'onorevole Prodi e ritengo che gli Stati membri che devono ancora formulare una politica in materia di suolo debbano farlo sulla base di questa strategia.
La direttiva quadro, invece, è eccessiva e a mio parere viola il principio della sussidiarietà.
Diversamente dall'aria e dall'acqua, il suolo non presenta una dimensione transfrontaliera e spesso le relative politiche vengono attuate su scala regionale o locale.
Questo è anche il motivo per cui io - vale a dire, l'onorevole Blokland - ho sottoscritto l'emendamento che respinge la proposta della Commissione.
(EN) Signora Presidente, sappiamo bene che l'usurpazione di un terreno è l'appropriazione indebita di una proprietà appartenente ad un altro.
Mi pare che questa direttiva sul suolo corrisponda ad una presa di potere indebita da parte di Bruxelles, che ovviamente porta con sé un inevitabile strato di nuova burocrazia.
Come è stato detto nella discussione, diversamente dall'aria e dall'acqua il suolo non scorre da Stato a Stato, non presenta una dimensione transfrontaliera.
Quindi, la relativa politica è, e dovrebbe restare, una questione di competenza degli Stati membri.
Direttiva IPPC, obblighi in materia di condizionalità, direttiva sulle discariche e direttiva sui nitrati: il coinvolgimento dell'UE è già più che sufficiente.
Quindi non posso fare altro che sostenere il totale rifiuto di questa proposta dettata da fame di potere.
Ma se, fedele alla forma, l'UE decidesse comunque di immischiarsi in questa materia nazionale, allora un'iniziativa che potrebbe considerare è quella di introdurre un pagamento a favore degli agricoltori in cambio di misure di sequestro del carbonio nella gestione del suolo e nelle pratiche agricole.
(FR) Signora Presidente, il mio primo pensiero su questa proposta di direttiva è stato quello di respingere il testo.
Inoltre, ritengo una direttiva quadro forse non sia una soluzione adeguata.
Per quale motivo un altro testo sulla protezione del suolo, quando disponiamo già di un'ampia gamma di regolamenti in materia di suolo, rifiuti, pesticidi e protezione della natura?
Nell'ottica del "legiferare meglio” pensavo che non occorresse dare l'impressione di passare una volta di più sotto il torchio della Commissione europea.
In particolare, mi mettevo nei panni dei sindaci delle nostre municipalità, che si ritrovano con un altro testo da dissezionare.
Tuttavia, la realtà è questa: le attività umane non hanno rispettato il suolo.
Abbiamo logorato il suolo con la produzione intensiva.
A questo si aggiungono il cambiamento climatico e la desertificazione.
Le nostre politiche urbanistiche hanno mineralizzato il suolo, degradandolo, e i nostri concittadini ora si sorprendono di fronte alle inondazioni catastrofiche dovute al fatto che il suolo non assorbe più la pioggia.
Chi non ha visto le ferite aperte nel paesaggio dalle cave che ci forniscono questi utili materiali?
Suoli impoveriti, inariditi, degradati, inquinati e feriti, ecco cos'è diventata la nostra terra, che le generazioni precedenti citavano con venerazione perché la terra era tutto ciò che avevano: lavoro, cibo, vita e, per molti, l'unico bene.
Quella che un tempo era la nostra madre terra, ora viene guardata con sospetto.
Quali saranno le conseguenze di questo degrado, di questo inquinamento, per l'ambiente e la salute?
L'onorevole Gutiérrez ha fatto un lavoro notevole per cercare di trovare un approccio accettabile e di avvicinare le posizioni di chi non voleva la direttiva e di chi invece era favorevole.
Ha ascoltato il Parlamento, ha trovato delle soluzioni equilibrate che rispettano l'esigenza della sussidiarietà nella scelta dei metodi, perché esistono disparità enormi tra i vari Stati membri.
Il testo finale è molto evoluto rispetto al precedente.
Evita l'aumento degli oneri amministrativi incoraggiandoci a porre rimedio agli errori del passato, le nostre pratiche agricole, industriali e urbanistiche che non rispettavano il suolo.
Questa relazione, completamente rimodellata dall'onorevole Gutiérrez, è soddisfacente.
La diversità dei suoli nell'Unione europea è tale che la garanzia della sussidiarietà è essenziale, pur nell'assicurare la protezione e l'uso sostenibile del suolo.
(HU) Il nostro obiettivo fondamentale è quello di garantire un ambiente salubre per i nostri cittadini, ed esiste una legislazione europea rigorosa per la maggior parte delle componenti del nostro ambiente.
Il suolo è l'unico elemento che non siamo ancora stati capaci di regolamentare, per cui attualmente non esistono strumenti comunitari per fermare l'inquinamento del suolo e la sua erosione, anche se questi problemi provocano danni per decine di milioni di euro.
Secondo la legislazione vigente, è obbligatorio prendere misure contro l'inquinamento del suolo solo quando tale inquinamento interessa altri elementi dell'ambiente, quali le acque sotterranee, le acque dolci e i prodotti agricoli, ovvero quando ormai è troppo tardi per agire.
Sono favorevole all'adozione di questa nuova direttiva dell'Unione europea e sono lieto che sia stato creato un pacchetto di compromesso, ancora più accettabile dalla prospettiva della protezione ambientale.
Dal punto di vista dell'Ungheria è importante, come molti di noi hanno proposto, che la legislazione affronti anche il problema dell'acidificazione del suolo.
Si tratta di una grave minaccia per la produzione agricola, che va combattuta utilizzando degli strumenti comunitari anche per questo motivo.
L'individuazione delle aree inquinate incoraggerà le bonifiche, cosicché potremo prevenire l'inquinamento delle falde freatiche per l'acqua potabile e naturalmente la coltivazione di piante inquinate.
La regolamentazione del suolo è pertanto nell'interesse degli agricoltori.
Mi auguro quindi che certi deputati della destra, compresi sorprendentemente alcuni deputati ungheresi, non riescano nel loro intento di impedire l'approvazione di una direttiva che protegge gli interessi dell'agricoltura ungherese e dell'ambiente.
Nello spirito della direttiva, la bonifica delle aree inquinate e degradate individuate sarà compito dell'Unione, e occorrerà trovare le risorse necessarie nei futuri bilanci comunitari.
(EN) Signora Presidente, questa proposta di una direttiva sulla protezione del suolo presenta enormi carenze in termini di credibilità.
Innanzi tutto, il contenuto e la qualità del suolo in diverse zone di un unico paese variano notevolmente.
Che ulteriore varietà si presenterà tra i suoli di 27 paesi diversi con climi estremamente differenziati?
E' assurdo pensare che l'UE possa introdurre una direttiva sul suolo che vada bene per tutti, dal Mediterraneo alla Scandinavia.
Una parola a nome dei nostri agricoltori, già sottoposti a forti pressioni, molti dei quali hanno scritto all'ufficio del mio collegio elettorale per contestare con forza la necessità di una direttiva per la protezione del suolo.
Molto giustamente fanno rilevare di avere essi stessi un interesse a proteggere il suolo, perché si tratta della loro fonte di sostentamento.
Inoltre, suggeriscono che per loro si tratterebbe di un ulteriore onere, perché non viene dato sufficiente riconoscimento alla legislazione nazionale esistente.
La seconda grave carenza in termini di credibilità è determinata dalla miope politica di apertura dei confini dell'UE, che ha incoraggiato l'immigrazione di massa nel mio paese dall'Europa orientale, con la conseguente necessità di un programma altrettanto vasto di edilizia abitativa su ogni metro quadro di terreno disponibile, a quanto si dice circa tre milioni di nuove abitazioni entro il 2020.
Persino la cintura verde è a rischio.
A mio parere, ricoprire di cemento vaste superfici di terreno non è certo il modo migliore per proteggere il suolo.
(NL) Signora Presidente, signor Commissario, sono favorevole alla strategia per il suolo elaborata nella relazione dell'onorevole Prodi, ma mi oppongo alla direttiva sul suolo, in base ai principi di sussidiarietà e proporzionalità.
Di conseguenza, ho presentato un emendamento per respingerla, ma anche un altro inteso ad optare per un altro strumento, in particolare il coordinamento aperto, che ci consentirebbe di realizzare pienamente i nostri obiettivi.
Tutto sommato, è evidente che la proposta è incentrata sullo stimolo, sulla condivisione delle conoscenze e sul monitoraggio.
Tutto questo è possibile, compreso il sostegno finanziario dell'Unione.
Rimane il rischio della duplicazione: vengono designate nuovamente le aree prioritarie e persino i fondali marini sono stati ripresi nella discussione.
I cittadini del mio paese, i Paesi Bassi, non capiscono i motivi di una legislazione inutile imposta dall'alto, a livello europeo.
Come già accennato, esistono già più di 30 direttive concernenti la qualità del suolo, direttamente o indirettamente.
Qual è il motivo di una legislazione centrale quando è possibile anche un approccio decentrato?
Comunque, apprezzo i tentativi dell'onorevole Gutiérrez-Cortines di modificare la normativa in direzione di una maggiore sussidiarietà.
Infine, ho presentato altre proposte, corredate di 40 firme: emendamenti intesi a dare maggiore enfasi alla qualità e alla protezione del suolo e a rispondere a nuove sfide, quali il cambiamento climatico.
Tuttavia, non si dovrebbe adottare una legislazione a livello europeo.
Invito i miei colleghi a sostenere i miei emendamenti in proposito.
(NL) Signora Presidente, ringrazio l'onorevole Gutiérrez-Cortines, ma devo dire che, purtroppo, non siamo d'accordo con lei.
In Europa sono numerosi i luoghi afflitti dal problema dell'inquinamento del suolo e da altri problemi come l'erosione, che devono essere risolti il più rapidamente possibile.
Penso che su questo siamo tutti d'accordo.
La Commissione propone di risolvere i problemi del suolo a livello europeo - e per quanto mi riguarda, qui sta il problema.
Tutto sommato, spesso i problemi del suolo sono locali e solo in casi specifici presentano reali ripercussioni transfrontaliere.
La cooperazione europea è auspicabile nel caso dei problemi con implicazioni transfrontaliere, e in tal caso la solidarietà e la collaborazione sono importanti.
Tuttavia, nel caso di problemi locali e nazionali, una politica europea è completamente inutile.
Molti Stati membri sono già dotati di una valida politica nazionale per la soluzione e la prevenzione dei problemi relativi al suolo, che offre un livello di protezione almeno pari a quello in discussione oggi.
La direttiva sul suolo dovrebbe tenere in considerazione questi Stati membri, che dovrebbero essere esentati dagli obblighi europei, e per questo intendiamo votare contro questa direttiva.
(HU) Grazie, signor Presidente.
Innanzi tutto, vorrei congratularmi con l'onorevole Gutiérrez per aver dedicato una notevole quantità di tempo e di energia alla preparazione di un progetto di testo che alla fine è riuscito ad arrivare alla discussione e al voto in plenaria, malgrado le resistenze che si possono incontrare in Parlamento.
Oggi, in un momento in cui le condizioni meteorologiche estreme provocate dal cambiamento climatico e dalla civilizzazione pesano in misura crescente sul suolo e sull'intero mondo vivente, questa legislazione è particolarmente importante.
Da parte mia, ritengo che la direttiva sia una delle maggiori dichiarazioni sull'importanza dell'attività agricola e sugli eterni meriti delle persone che lavorano per mantenere, proteggere e migliorare il suolo.
Senza di loro, non solo saremmo privi di cibo, ma anche l'ambiente che ci circonda subirebbe gravi danni.
L'agricoltura sostenibile attuata con cognizione di causa è uno dei cardini della protezione ambientale.
Tuttavia, una delle condizioni principali per questo è l'informazione.
E un'informazione accessibile al pubblico sulle condizioni del suolo sarebbe uno dei risultati della nuova legislazione, che finalmente proteggerebbe i cittadini e gli agricoltori invece di chi inquina.
In Ungheria, il mio paese d'origine, la situazione di norma è duplice: da un lato, una terra di qualità eccellente e un grado elevato di tutela legislativa, ma dall'altro un forte inquinamento industriale provocato da quarant'anni di comunismo, la cui bonifica richiederà almeno altri quarant'anni e 4 miliardi di euro.
Già adesso stiamo spendendo denaro dell'Unione per porre rimedio a questa situazione, ma in futuro vorremmo accelerare questo processo e questa legislazione sarebbe di grande aiuto.
Infine, onorevoli colleghi, con l'adozione della direttiva sulla protezione del suolo completiamo un processo anche in senso teologico.
Abbiamo già regolamentato tutti gli elementi della creazione: aria, acqua, fuoco - nel senso dell'energia - la cui importanza viene rigorosamente e adeguatamente tutelata dall'Unione, così ora è la volta del quarto elemento, la terra, per completare il cerchio.
Molte grazie per l'attenzione.
(NL) Signor Presidente, vorrei innanzi tutto porgere le mie sincere congratulazioni alla nostra relatrice, l'onorevole Gutiérrez-Cortines, e ringraziarla per il suo enorme impegno nel trovare un equilibrio tra sostenitori e oppositori di questa direttiva, in quello che tutto sommato è un fascicolo molto difficile.
Personalmente, sono fermamente convinta che una direttiva europea sulla protezione del suolo sia necessaria, per vari motivi.
Mi auguro di avere ancora la possibilità di convincere l'onorevole McGuinness.
Alcuni membri del Parlamento sono contrari alla direttiva quadro perché i rispettivi paesi dispongono già di un'ampia legislazione sul suolo.
Anche la mia regione, le Fiandre, da alcuni anni conduce una politica progressista sul suolo.
Ad esempio, esiste da tempo un sistema di certificati obbligatori sulle condizioni del suolo in caso di trasferimenti di proprietà - ancora oggi inconcepibile in molti Stati membri.
Vorrei ribaltare il ragionamento di questi colleghi.
Questa direttiva flessibile non solo fornisce un quadro di riferimento per quegli Stati membri che non hanno ancora una politica in materia di suolo, ma è anche chiaramente in grado di impedire l'indebolimento della posizione competitiva dei paesi e delle regioni che si stanno già impegnando in tal senso.
Per questo motivo, è molto importante che tutti gli Stati membri prendano le misure presentate nella relazione.
Esiste certamente un impatto transfrontaliero in numerosi luoghi: ad esempio, l'erosione nelle Fiandre potrebbe generare fanghi nei Paesi Bassi, e viceversa.
La direttiva fornisce anche un quadro coerente per la legislazione esistente sulla protezione del suolo.
Potrei fornire ulteriori motivazioni, ma a causa dei limiti di tempo voglio concludere dicendo che la relazione in discussione oggi soddisfa tutte le esigenze citate molto meglio della proposta originaria della Commissione.
Io stessa ho presentato diversi emendamenti e sono molto soddisfatta del risultato.
La proposta offre agli Stati membri sufficiente spazio di manovra, non crea ulteriori oneri amministrativi, né duplicazioni, e riconosce esplicitamente il ruolo delle autorità regionali.
Mi auguro quindi un forte sostegno da parte dei deputati del mio gruppo nel voto di domani.
(EN) Signor Presidente, prima di tutto vorrei congratularmi con l'onorevole Gutiérrez-Cortines.
Penso che abbia svolto un lavoro assolutamente fantastico su una relazione che non è ritenuta necessaria, né è voluta, dalla maggior parte dei presenti e, Commissario Dimas, a mio parere scredita quest'Aula e la Commissione.
La legislazione proposta è completamente e assolutamente inutile.
Quello che bisognerebbe fare è applicare la legislazione già in vigore.
Di solito la Commissione è totalmente inadempiente nell'applicazione della legislazione esistente.
Potrei fornire una serie di esempi, ma non voglio farlo ora.
Prendiamo ad esempio il suo collega, il Commissario Kyprianou: c'è appena stata l'ennesima epidemia di afta epizootica nel Regno Unito; abbiamo avuto la blue tongue e oggi sono stati annunciati casi di influenza aviaria.
Il Commissario ha promesso di fare il possibile per porre fine a tutto questo.
Gli ho creduto.
Io credo sempre alle affermazioni della Commissione, ma poi succede che non applica la legislazione esistente per fermare questo tipo di problemi.
Invito quest'Assemblea a respingere completamente questo atto legislativo.
A mio parere l'onorevole Gutiérrez-Cortines ha fatto un lavoro fantastico e avrà il mio pieno sostegno se quest'Aula decide di votare a favore, ma devo citare brevemente quanto affermato dalle onorevoli Scheele e Corbey sull'erosione.
Sono completamente d'accordo con le colleghe.
Quello dell'erosione è un problema grave, ma non necessariamente nell'Unione europea.
E' un problema che si presenta nelle zone colpite dalla deforestazione, qualcosa che saremmo già in grado di affrontare.
Secondo me i punti sollevati dall'onorevole Allister sono assolutamente corretti.
Penso che la Commissione ci stia ingannando e che non applichi le normative.
Concludo con un'ultima riflessione.
Essendo agricoltore, il suolo è la mia vita.
Lo proteggerò al massimo della mia capacità.
Non introducete altre leggi.
Permettetemi di continuare a proteggere il suolo, fonte di cibo e di reddito per le persone che vivono nelle comunità rurali.
(DE) Signor Presidente, Commissario, onorevoli colleghi, quello che afferma la Commissione - che il suolo riveste un'importanza cruciale per la produzione sostenibile nel lungo termine di alimenti, mangimi e biomassa - è vero.
E' anche vero che non possiamo essere soddisfatti dello stato dei suoli nell'Unione europea, ma trarne la conclusione che occorra una direttiva a livello europeo significa andare nella direzione sbagliata.
Per quale motivo?
Perché non teniamo conto del fatto che all'interno dell'Unione europea esistono già numerose normative che si applicano al suolo e che si potrebbero utilizzare con efficacia.
Ne sono alcuni esempi la direttiva "Habitat”, la direttiva sulla prevenzione e riduzione integrate dell'inquinamento, la direttiva quadro sulle acque, la direttiva sulle acque sotterranee, e le norme sulla condizionalità, grazie alle quali esercitiamo un'influenza finanziaria sul miglioramento della situazione nei singoli paesi.
Sono tutte misure esistenti, e se aggiungiamo la direttiva sulla protezione del suolo creiamo un doppione normativo - una legislazione parallela - che crea solo una maggiore burocrazia.
Diciamo che vogliamo ridurre la burocrazia del 25 per cento entro il 2010, ma con questo otterremo l'esatto contrario!
Nel Trattato, ci impegniamo a regolamentare localmente tutto ciò che può essere regolamentato al meglio a tale livello, ed è questo che dobbiamo fare in tempi rapidi.
L'affermazione che il deterioramento del suolo è una causa del cambiamento climatico tuttavia è inaccettabile.
Gli scienziati sono unanimi nel ritenere che il deterioramento sia una conseguenza del cambiamento climatico e non la causa.
La relatrice certamente ha dedicato molto impegno, ma è inaccettabile che norme attuate da altre direttive abbiano la priorità: non ci sono direttive prioritarie e direttive di seconda classe.
Se vogliamo veramente ottenere dei risultati, adottiamo il metodo del coordinamento aperto, trasferendo competenze da un paese all'altro.
Questo è l'approccio giusto, che sicuramente darà dei frutti.
Questa direttiva, invece, porta solo burocrazia e una legislazione confusa.
(DE) Signor Presidente, dov'è il valore aggiunto?
Dov'è la giustificazione per una normativa europea sulla protezione del suolo?
Gli argomenti della Commissione concernenti gli effetti transfrontalieri sono piuttosto artificiali - almeno dal punto di vista ecologico.
Né posso accettare l'argomento della distorsione del mercato interno provocata dalle diverse legislazioni nazionali per la protezione del suolo.
Se la Commissione fosse veramente di quest'idea non ci presenterebbe una direttiva quadro che concede agli Stati membri la massima autodeterminazione nella definizione degli obiettivi per la protezione del suolo.
In questo modo, le differenze nella legislazione sulla protezione del suolo risulteranno aumentate, piuttosto che eliminate.
Da questo approccio non emerge forse che la Commissione non è sicura di come si dovrebbe procedere in termini di sussidiarietà quando si tratta di una legislazione per il suolo in località specifiche?
In questa situazione, in cui tutti desideriamo migliorare la protezione del suolo, ma le legislazioni nazionali sono diverse, non dovremmo innanzi tutto utilizzare lo strumento del coordinamento aperto?
Secondo me sì.
La direttiva quadro fa il passo più lungo della gamba.
Stiamo perdendo l'opportunità di consentire ai paesi privi di legislazione di imparare dai paesi dotati di prassi eccellenti per la protezione del suolo.
E introduciamo nuova burocrazia, in particolare nei paesi che dispongono già di una legislazione rigorosa.
Perché dovrebbero prendere in esame l'intero paese e definire le aree a rischio, anche se dispongono già di una legislazione esemplare?
Non abbiamo bisogno di questa burocrazia, né abbiamo bisogno del sistema di protezione del suolo di prim'ordine che ora l'Europa esige da noi.
In conclusione, un commento sull'argomento che il Parlamento stesso avrebbe richiesto questa direttiva anni fa.
Sì, cinque anni fa o anche più.
Tuttavia, nel frattempo abbiamo avuto l'esperienza della direttiva Habitat, della direttiva sulla prevenzione e riduzione integrate dell'inquinamento, della direttiva quadro sulle acque e molte altre ancora.
Inoltre, diversamente dai Commissari, noi dobbiamo rispondere a livello locale.
Quindi non ci teniamo stretti a piani quinquennali e decennali quando le imprese e le autorità locali ci dicono che è troppo.
Apprezzo gli sforzi della relatrice per rendere la direttiva meno rigorosa, ma è meglio evitare la burocrazia alla fonte.
Abbiamo ancora l'opportunità di farlo respingendo la direttiva.
Mi auguro che daremo al Consiglio un segnale forte del fatto che non può aspettarsi che le sue nazioni accettino questa ondata di burocrazia.
Membro della Commissione. - (EN) Signor Presidente, innanzi tutto vorrei ringraziare gli onorevoli parlamentari intervenuti nella discussione per i loro contributi positivi e desidero chiarire il punto di vista della Commissione in merito a una serie di questioni fondamentali sollevate dal Parlamento.
La Commissione seguirà il percorso della sua proposta nel Consiglio e in Parlamento e valuterà la sua posizione alla luce di tali sviluppi.
Voglio partire dagli aspetti della strategia tematica che compaiono nella relazione della commissione per l'ambiente e che non sono coperti dalla direttiva.
Apprezzo il sostegno espresso nella relazione alla scelta di affrontare il problema della protezione del suolo a livello europeo, nonché la conferma dei collegamenti fondamentali tra protezione del suolo e qualsiasi strategia per combattere il cambiamento climatico, la perdita di biodiversità e la desertificazione.
Concordo anche sul fatto di rivedere la legislazione ambientale esistente, al fine di sfruttare appieno e rafforzare ulteriormente le potenziali sinergie con interventi di protezione del suolo.
Infine, la risoluzione approvata propone una serie di raccomandazioni per quanto concerne una nuova direttiva sui biorifiuti e una comunicazione sulla desertificazione.
La Commissione terrà conto di queste raccomandazioni nella formulazione di ulteriori misure di attuazione della strategia tematica.
A questo punto, vorrei passare alla direttiva quadro per la protezione del suolo ed esporre l'opinione attuale della Commissione in merito alle questioni sollevate.
Molti degli emendamenti proposti dalla commissione per l'ambiente forniscono utili chiarimenti alla proposta.
Mi riferisco in particolare alla definizione più chiara dell'obiettivo della legislazione e del ruolo svolto dalle funzioni del suolo nel garantire l'uso sostenibile del suolo nell'articolo 1 ai sensi dell'emendamento 36.
Inoltre, elementi quali l'introduzione di codici volontari di buone prassi o di un allegato non vincolante su possibili misure per combattere il degrado del suolo si possono sostenere negli articoli 4 e 8, in parte ai sensi degli emendamenti nn. 58 e 65.
L'aggiunta dell'acidificazione all'elenco di processi di degrado del suolo da affrontare, al fine di considerare le diverse condizioni dei suoli in alcuni nuovi Stati membri.
La Commissione inoltre ritiene che il chiarimento introdotto con l'emendamento n. 74 nella clausola che tratta dell'identificazione dei siti contaminati, nell'articolo 10, sia un miglioramento al testo.
Tuttavia, ci sono anche una serie di emendamenti che destano preoccupazione alla Commissione.
Innanzi tutto, l'emendamento n. 38 all'articolo 1, che subordina la direttiva quadro per la protezione del suolo ad altre normative dell'Unione europea, cosicché le disposizioni in materia di protezione del suolo contenute in altre norme comunitarie prevarrebbero sulle disposizioni della direttiva in esame.
In secondo luogo, è chiaro che dev'essere stabilita una data entro la quale redigere i programmi di misure per affrontare le minacce agricole.
Terzo, alcuni emendamenti, quali l'emendamento n. 77 relativo all'articolo 12, eliminano le disposizioni concernenti l'obbligo di fornire informazioni sulla contaminazione del suolo in caso di operazioni di compravendita di terreni.
Il rapporto sullo stato del suolo è una componente molto importante della proposta della Commissione ed è inteso ad aumentare il livello di trasparenza nelle operazioni di compravendita di terreni, ad assistere le autorità competenti nell'identificazione di siti contaminati e ad accelerare l'istituzione dell'inventario.
I costi della preparazione del rapporto sono trascurabili rispetto alla quantità di operazioni di compravendita relative ai siti industriali interessati.
Vorrei sottolineare l'importanza della compilazione di un elenco comune di attività nell'Allegato 2, fondamentale ai fini della predisposizione di un inventario dei siti contaminati che sia significativo, attuabile, sistematico ed economicamente vantaggioso.
Molti Stati membri e molte regioni utilizzano già un elenco simile per effettuare le proprie indagini.
E' molto importante disporre di un elenco comune per garantire un'attuazione armonizzata ed evitare distorsioni del mercato interno per i diversi settori.
Quindi forniremo a investitori, operatori economici, autorità pubbliche, nonché alla società civile in generale, la certezza giuridica e un terreno comune per valutare i progressi nell'identificazione di siti contaminati.
Provvederò a fornire al Segretariato del Parlamento un elenco completo delle posizioni attuali della Commissione sugli emendamenti.
Come ho già detto, posso garantirvi che la Commissione seguirà il percorso della sua proposta nel Consiglio e in Parlamento e valuterà la sua posizione alla luce di tali sviluppi.
Ringrazio nuovamente i relatori per il loro impegno.
(EN)
Posizione della Commissione sugli emendamenti del Parlamento
Relazione Gutiérrez-Cortines
La Commissione intende seguire il percorso della sua proposta nel Consiglio e in Parlamento e valutare la sua posizione alla luce di tali sviluppi.
L'attuale posizione della Commissione sugli emendamenti proposti è la seguente: la Commissione può accettare pienamente, in parte o in linea di principio 50 emendamenti.
Si tratta degli emendamenti: 1, 7, 12, 13, 15, 20, 22, 30, 36, 41, 42, 45, 47, 49, 53, 55, 58, 59, 61, 62, 63, 64, 65, 69, 73, 74, 79, 80, 83, 86, 89, 90, 92, 96, 98, 99, 103, 104, 108, 115, 117, 137, 142, 143, 144, 145, 146, 147, 148 e 150.
Non può accogliere 111 emendamenti: 2, 3, 4, 5, 6, 8, 9, 10, 11, 14, 16, 17, 18, 19, 21, 23, 24, 25, 26, 27, 28, 29, 31, 32, 33, 34, 35, 37, 38, 39, 40, 43, 44, 46, 48, 50, 51, 52, 54, 56, 57, 60, 66, 67, 68, 70, 71, 72, 75, 76, 77, 78, 81, 82, 84, 85, 87, 88, 91, 93, 94, 95, 96, 97, 100, 101, 102, 105, 106, 107, 109, 110, 111, 112, 113, 114, 116, 118, 119, 120, 121, 122, 123, 124, 125, 126, 127, 128, 129, 130, 131, 132, 133, 134, 135, 136, 138, 139, 140, 141, 149, 151.
per iscritto. - (DE) Alla luce del recente accordo sul Trattato di riforma, il Parlamento europeo, e con esso l'intera UE, deve sostenere e rafforzare questa rinnovata conferma di uno spirito di vicinanza ai cittadini e di tutela della sussidiarietà, a partire dalle iniziative in corso.
La presente proposta di una direttiva quadro sulla protezione del suolo non rende giustizia a tale intento.
Gli oneri burocratici che introduce non hanno nessuna relazione con l'effettiva utilità della direttiva, né si possono giustificare di fronte ai cittadini europei.
Al contrario, sono in contrasto con la decisione del Consiglio europeo di ridurre la burocrazia a livello UE del 25 per cento entro il 2012.
Il suolo è in primo luogo una risorsa locale.
Un'efficace protezione del suolo dev'essere dunque attuata ai livelli più consoni, ossia a livello regionale locale.
Solo a questi livelli è possibile trattare in modo organico l'ampia gamma di caratteristiche dei suoli.
Malgrado i consistenti miglioramenti apportati dalla relatrice, respingo questa proposta perché viola il principio di sussidiarietà.
Alcuni Stati membri dispongono già di normative molto valide, che potrebbero addirittura risultare indebolite dalla direttiva.
Ove necessario, il metodo del coordinamento aperto potrebbe rappresentare una soluzione.
2.
L'Unione europea e l'aiuto umanitario (votazione)
- Relazione: Thierry Cornillet
(PL) Signor Presidente, vorrei attirare la sua attenzione sul fatto che, dopo la discussione sulla versione di compromesso di questa risoluzione, abbiamo avuto esattamente 16 minuti per presentare gli emendamenti e per rivedere i risultati del nostro lavoro.
Ritengo che ciò mini i diritti di tutti i deputati e di tutti i gruppi politici di quest'Aula di parlare liberamente per dare un contributo ai testi delle nostre risoluzioni, il che comprende la presentazione di emendamenti.
Chiedo che in futuro non sia permesso il ripetersi di tale situazione.
- Prima della votazione sull'emendamento n.
1:
a nome del gruppo PSE.-(EN) Signor Presidente, abbiamo parlato di conflitti congelati.
Vi è un accenno a due conflitti - in Abkhazia e nell'Ossezia del sud - tuttavia vorrei, a nome del mio gruppo, inserire, dopo "conflitto congelato” la frase "come la Transnistria”, cosicché nel considerando O appaia anche la Transnistria.
a nome del gruppo PSE.-(EN) Signor Presidente, l'onorevole Swoboda l'ha già informata del nostro emendamento, che riguardava la Transnistria.
(L'emendamento orale è accolto)
5.
L'interesse europeo: riuscire nell'epoca della globalizzazione(votazione)
- Proposta di risoluzione comune:
- Prima della votazione sul titolo che precede il paragrafo 1:
a nome del gruppo ALDE.-(EN) Suggerirei di modificare il titolo della prima parte in "Dimensione esterna di Lisbona”.
Vale a dire, modificherei "Politiche esterne” in "Dimensione esterna di Lisbona”.
(L'emendamento orale è accolto)
- Prima della votazione sul paragrafo 5:
(DE)Signor Presidente, a causa del ritiro di un emendamento orale al paragrafo 5, il gruppo del Partito popolare europeo (Democratici cristiani) e dei Democratici europei desidera votare "no”, contrariamente a quanto indicato nelle sue liste.
-Prima della votazione sul paragrafo 14:
(DE)Signor Presidente, alcuni deputati hanno un problema con la parte centrale, da points out that oneadomestic demand.
D'accordo con l'onorevole Caspary del gruppo del Partito popolare europeo (Democratici cristiani) e dei Democratici europei, suggerisco pertanto di aggiungere le parole in some MemberStatesdopo European economy, e mi auguro che con questo si risolvano i problemi relativi alla parte centrale.
Credo che potrebbe essere di aiuto anche al gruppo dell'Alleanza dei Democratici e dei Liberali per l'Europa.
(L'emendamento orale è accolto)
- Prima della votazione sul paragrafo 30:
(DE)Signor Presidente, non ho obiezioni a rinviare il testo, ma chiederei comunque di procedere alla votazione.
Se il Parlamento vota a favore, il testo diventa di competenza di altri, ma può darsi che non venga approvato, e per questo chiedo di votare sul testo originale.
Non è stata richiesta una votazione per parti separate.
- Dopo la votazione finale:
(SV)Signor Presidente, il Parlamento ha appena votato a favore dell'aggiornamento e della modifica degli orientamenti integrati, che riguardano, ad esempio, la dimensione sociale.
Finora la Commissione ha scelto di non prestarvi attenzione.
Vorrei sentire i commenti del Commissario Špidla sulla decisione che ha preso ora il Parlamento e se intende promuovere gli orientamenti integrati aggiornati e modificati all'interno della Commissione.
membro della Commissione.-(CS)La decisione presa dal Parlamento ha un certo peso e la Commissione dovrà tenerne conto nel preparare l'ulteriore documentazione. Quindi, il voto del Parlamento ovviamente ha il suo peso e la questione degli orientamenti integrati è stata fondamentale nella discussione con il Parlamento.
Interpretiamo "un certo peso” come "grande peso” e raccomandiamo alla Commissione di adottare il nostro parere.
Situazione in Georgia (proposte di risoluzione presentate): vedasi processo verbale
11.
Coordinamento di determinate disposizioni degli Stati membri concernenti le attività televisive (votazione)
- Relazione: Ruth Hieronymi
23.
Nomina di un membro della Corte dei conti (Henri Grethen) (votazione)
- Relazione: Inés Ayala Sender
27.
Proclamazione del consenso europeo in materia di aiuto umanitario (votazione)
- Proposta di risoluzione
Dichiarazioni scritte decadute: vedasi processo verbale
17.
Un ambiente privo di supporti cartacei per le dogane e il commercio (votazione))
- Relazione: Christopher Heaton-Harris
1.
Programma legislativo e di lavoro della Commissioneper il 2008 (votazione)
-Proposta di risoluzione
3.
Accordo di stabilizzazione e di associazione CE/Montenegro (votazione)
- Raccomandazione: Marcello Vernola
Interruzione della sessione
Dichiaro interrotta la sessione del parlamento europeo.
(La seduta è tolta alle 16.20)
Trattamento fiscale delle perdite in situazioni transfrontaliere (discussione)
L'ordine del giorno reca la relazione, presentata dall'onorevole Kauppi a nome della commissione per i problemi economici e monetari, sul trattamento fiscale delle perdite in situazioni transfrontaliere.
relatrice. - (EN) Signor Presidente, vorrei iniziare sottolineando l'essenza della mia relazione, di cui stiamo discutendo oggi.
La relazione riguarda formalmente l'imposizione fiscale, ma la questione reale è l'adeguato funzionamento del mercato interno dell'UE.
L'economia globale è in fase di sviluppo ed esercita sull'Europa una pressione sempre maggiore affinché possa mantenere la sua competitività. Questo fatto è stato riconosciuto e ampiamente accettato in varie occasioni, in particolare nella strategia di Lisbona e nelle successive revisioni.
Dobbiamo agire in modo proattivo per raccogliere la sfida e credo che in questo contesto la principale priorità sia costituita da un mercato unico pienamente funzionante.
Oltre alla libera circolazione delle merci, delle persone e dei servizi, il mercato unico, essenzialmente, offre alle imprese europee un terreno di gioco equo affinché possano stabilire i loro siti ovunque in Europa, come se si trattasse di un unico paese, di un mercato nazionale, dove le decisioni dipendano da un reale vantaggio economico e non da un vantaggio distorto creato dalla burocrazia.
Gli ostacoli a questa libertà non solo portano a scelte economiche non ottimali, ma impediscono inoltre alle imprese europee di espandesi.
La persistenza di alcuni di questi ostacoli è deplorevole, dato che un mercato nazionale di livello europeo è un trampolino di lancio per la crescita delle imprese europee ed è una condizione essenziale perché vi siano più leader europei nel mondo.
Il consolidamento transfrontaliero delle perdite - oggetto della relazione - è un passo verso la realizzazione di un mercato nazionale funzionante. Attualmente, il trattamento fiscale di un gruppo che opera in un unico Stato membro è fortemente preferenziale rispetto a una situazione transfrontaliera.
All'interno di un unico Stato membro, di solito, una società può compensare le perdite subite da proprie filiali e succursali nell'ambito dell'imposizione fiscale dell'impresa madre. Tuttavia, nel caso di filiali e succursali stabilite in altri Stati membri, la normativa nazionale varia considerevolmente.
Nella maggior parte dei casi, pur essendo possibile, il consolidamento delle perdite a fini fiscali nello stesso gruppo è tuttavia garantito con ritardi considerevoli e di diversa entità.
Questa discrepanza ha gravi conseguenze per il buon funzionamento del mercato interno.
Distorce le decisioni in materia di investimenti e costituisce un ostacolo all'accesso ad alcuni mercati, tendendo a favorire slealmente i grandi mercati in cui le perdite possono essere assorbite più facilmente.
Ostacola in modo particolare la capacità delle PMI di espandersi, dato che esse spesso subiscono perdite nella fase di avviamento che non possono assorbire immediatamente; anche il fattore tempo è molto importante per le PMI.
Ovviamente, anche l'esistenza di varie normative nazionali aumenta i costi di conformità, che le PMI a stento riescono a coprire e che conducono a forme di "ingegneria fiscale” con le società più grandi.
Infine, i ritardi nel recupero delle perdite sono incomprensibilmente costosi e onerosi per tutte le imprese europee.
Si ha un considerevole onere finanziario quando il capitale che è legittimamente recuperabile è vincolato, spesso per anni, perché l'attuale normativa nazionale sul recupero delle perdite non consente il consolidamento senza ritardi.
La relazione propone un rimedio a questa situazione, promovendo la possibilità di compensare le perdite nello stesso anno fiscale, trasferendo l'irragionevole onere temporale dall'impresa al settore pubblico.
Livellerebbe inoltre il terreno di gioco, riducendo nello stesso tempo i costi di conformità.
Equivarrebbe a confermare inoltre che il settore fiscale è un settore nel quale c'è ancora molto da fare per ottimizzare il mercato interno.
Non comporta l'armonizzazione delle aliquote fiscali, ma implica piuttosto che la concorrenza fiscale è un valido elemento dell'economia europea.
Tuttavia, non significa legiferare per facilitare le imprese transfrontaliere, per creare un terreno di gioco equo in cui gli investimenti sono basati su benefici economici non distorti.
Plaudo quindi alle iniziative della Commissione nel settore volte a promuovere le misure di compensazione delle perdite transfrontaliere.
Vorrei che l'Assemblea sostenesse con urgenza questa normativa necessaria e sono grata per i messaggi di sostegno che abbiamo ricevuto durante il processo.
Credo che il parere del Parlamento sulla questione sarà tempestivo perché anche la Corte di giustizia europea ha invitato a seguire un approccio politico sulla questione.
Vorrei anche incoraggiare la Commissione ad andare avanti con la CCCTB come soluzione a più lungo termine, che mi auguro sarà sostenuta da quest'Assemblea nella relazione.
Tuttavia, la CCCTB è un progetto a lungo termine, la cui realizzazione è lontana.
Nel frattempo, la normativa transfrontaliera, la compensazione e il consolidamento delle perdite sono urgentemente necessari come rimedio per alcuni gravi problemi incontrati nel funzionamento del mercato interno.
Membro della Commissione. - (EN) Signor Presidente, alcune settimane fa, come lei ricorda, abbiamo parlato del contributo delle politiche sull'imposizione fiscale e doganali alla strategia di Lisbona per la crescita, l'occupazione e la competitività.
La compensazione transfrontaliera delle perdite è uno degli elementi chiave per la creazione di un mercato interno competitivo senza ostacoli, contribuendo così alla crescita e all'occupazione.
Vorrei spiegare l'importanza per il mercato interno della concessione della compensazione transfrontaliera delle perdite.
Immaginiamo un'impresa piccola o media che operi con successo nel proprio mercato nazionale.
Se prevede di espandere le proprie attività in altri Stati membri, non incontra solo i problemi collegati agli ulteriori costi di conformità. In molti casi, quindi, questa PMI non sarà in grado di compensare le perdite di avviamento rispetto ai profitti che può continuare a generare nello Stato membro di stabilimento.
La mancata considerazione delle perdite all'estero comporta una doppia imposizione e scoraggia numerose PMI dall'investire in altri Stati membri.
Con la nuova iniziativa sulla compensazione transfrontaliera delle perdite, le grandi imprese - ma anche le PMI in particolare - potrebbero estendere più facilmente le loro attività e fruire appieno dei benefici del mercato interno.
L'iniziativa sulla compensazione transfrontaliera delle perdite costituisce una soluzione mirata nel breve e medio termine e rappresenta un passo intermedio.
Ma questa iniziativa, in futuro, potrebbe essere complementare alla base imponibile consolidata comune per le società (CCCTB), in particolare per le imprese non coperte dalla CCCTB.
L'iniziativa sulla compensazione transfrontaliera delle perdite ha una portata più limitata rispetto al consolidamento della base imponibile nell'ambito della CCCTB, perché prevede una compensazione automatica e globale di tutti i profitti e delle perdite in seno ad un gruppo societario.
Apprezzo particolarmente il forte sostegno espresso nella relazione dell'onorevole Kauppi a favore dell'iniziativa della Commissione nel settore della compensazione transfrontaliera delle perdite, l'approccio di coordinamento e anche il lavoro relativo alla CCCTB.
Come voi, sono persuaso che dovremmo proseguire i nostri sforzi per eliminare le barriere fiscali dal mercato interno.
La ringrazio, signor Presidente.
Vorrei ringraziare il Commissario e l'onorevole Kauppi per la relazione.
Hanno trattato una questione importante suscitando emozioni delicate e contrastanti.
Due osservazioni.
Da un lato ritengo sia importante che dal punto di vista del mercato interno non dovrebbe esistere il pericolo che una società madre e una controllata si trovino in situazione di svantaggio solo perché operano in due Stati membri diversi, rispetto a imprese che operano in un unico Stato membro.
Chiedo quindi che sia vietata la doppia imposizione, come ha affermato il Commissario, forse attraverso il meccanismo della cooperazione elettronica.
Dato il fattore tempo, potremmo incoraggiare un'efficiente attività transfrontaliera da parte degli attori economici e applicare metodi che prevedano crediti ed esenzioni.
Nello stesso tempo, ritengo che dobbiamo preoccuparci quando una controllata produce profitto e la società madre subisce perdite.
Onorevole Kauppi, nei nuovi Stati membri, ad esempio, questo aspetto è più interessante per noi.
Il mio secondo argomento a favore dell'eliminazione della doppia imposizione riguarda la base imponibile consolidata comune per le società.
Dobbiamo ancora discutere su questo punto, ma ho le mie riserve.
Non voglio sostenere la sovranità fiscale, ma non comprendo ancora chiaramente l'effetto della base imponibile consolidata comune per le società.
Temo inoltre che ci sarà molta pressione politica per stabilire un livello minimo, proprio come è successo con l'IVA o l'imposta sui redditi.
La proposta avanzata dai socialisti e dai comunisti, e forse anche dai rappresentanti della sinistra, lo dimostra, sebbene i criteri di Maastricht, credo, lo impediscano.
Ma il mio timore in questo caso è che non so quale sarà l'effetto sui nuovi Stati membri dell'Europa orientale caratterizzati dalla scarsità di capitale alla luce del flusso di capitali nel mercato interno.
Dove sarà la gestione?
E sarà possibile mantenere singole concessioni fiscali per controbilanciare una situazione infrastrutturale svantaggiosa?
Per questi motivi, non voterò su questi aspetti, ma desidero ringraziare ancora una volta il Commissario e la relatrice.
Grazie, signor Presidente.
a nome del gruppo PSE. - Signor Presidente, signor Commissario, onorevoli colleghi, la proposta di risoluzione che voteremo domani è emblematica per la necessità di una politica fiscale a livello di Unione europea.
Questo non significa esautorare o limitare le politiche fiscali nazionali - nessuno dubita della competenza in materia dei singoli Stati membri - ma significa accompagnarle e coordinarle in particolare quando, come nel caso delle perdite delle società quando ci si trova in situazione transfrontaliera, i confini nazionali sono superati nei fatti con le scelte di aggregazione e dislocazione delle imprese sul territorio europeo e non solo.
È evidente come non possono bastare regole nazionali, ma nemmeno accordi bilaterali, dato che i fenomeni sono molteplici, plurali e superano i singoli confini, oggi al tempo della globalizzazione dei mercati finanziari e produttivi.
Il testo nei suoi contenuti è frutto della condivisione di numerosi punti comuni e mi limito a ricordare i principali ringraziando davvero la relatrice per la costante disponibilità manifestata.
27 regimi fiscali diversi impediscono il buon funzionamento del mercato interno ed ostacolano le imprese soprattutto quelle di minori dimensioni, come ci ricordava ora il Commissario Kovács.
La prima affermazione che si trova nel testo è di palmare evidenza ed esprime la sua più viva preoccupazione per l'incidenza negativa che la diversità dei regimi applicati dagli Stati membri alle perdite transfrontaliere ha sul funzionamento del mercato interno.
La soluzione trovata è ancora transitoria e intermedia, perché solo una base imponibile consolidata comune per le società (CCTB) rappresenta la soluzione idonea.
Ecco perché si appoggia la comunicazione della Commissione quale passo importante per affrontare la situazione e nello stesso tempo sollecitando un adeguato coordinamento tra gli Stati membri per quanto riguarda tempi e soluzioni - cito dal punto 4.
L'importante è aver ricordato che esistono comuni istituti europei quali la società europea e la società cooperativa europea e disposizioni di fonte europea in materia di gruppi di dimensione comunitaria, che è importante valorizzare, perché ci consentono oltre di evocare il collegamento con le relazioni collettive di lavoro e quindi con le ripercussioni sull'occupazione, di riconoscere la costruzione di gruppi di imprese di livello europeo dotate di stabilità; perché quello che vogliamo promuovere è lo sviluppo e radicamento di un sistema produttivo che abbia nel suo cuore l'Europa e non il singolo Stato membro, un sistema produttivo che non segua le sirene e non scelga di dispiegarsi tatticamente nei diversi paesi a seconda delle convenienze fiscali, compensando i diritti e le perdite denunciate laddove convenga.
Un sistema produttivo che possa contare sulla parità di trattamento, evitando contabilizzazioni diverse a seconda che società controllate capigruppo si trovino in uno stesso Stato o siano presenti nei diversi Stati.
Questo risultato si ottiene solo con regole apposite e con condizioni uniformi.
Non si tratta di farne una bandiera di contrapposizione ideologica, riconoscere che la concorrenza fiscale fruttuosa smentirebbe in radice il contenuto di questa proposta.
a nome del gruppo ALDE. - (SV) Ringrazio l'onorevole Piia-Noora Kauppi per la buona relazione.
Fornisce un resoconto equilibrato del problema e delle difficoltà che si presentano nel mercato interno dal momento che abbiamo 27 diversi sistemi fiscali.
La globalizzazione, che è stata menzionata, ha fatto sentire ancora di più la necessità di un approccio comune alle questioni fiscali nell'UE affinché gli ostacoli alla concorrenza possano essere eliminati.
Diverse norme e burocrazie comportano un indebolimento di forza economica da parte delle società e perdite di posti di lavoro nell'UE.
Abbiamo bisogno di norme più chiare e di un approccio che favorisca le imprese, come propone l'onorevole Kauppi.
Forse alcuni di noi devono togliersi i paraocchi.
Le imposte, come sappiamo, sono un argomento molto delicato.
Le parole chiave sono concorrenza fiscale e libertà di determinare le proprie aliquote.
L'obiettivo a lungo termine della Commissione è arrivare a una base imponibile consolidata per le società.
Poiché ciò non è realizzabile, sarebbe opportuno prevedere misure mirate nei settori che favoriscono l'efficacia del mercato interno.
La relazione esamina varie possibilità di azione e mostra come i singoli paesi abbiano scelto approcci differenti, il che è positivo, ma non abbastanza. In via di principio è anche ragionevole che le società compensino le perdite in situazioni transfrontaliere in seno a una società o fra società di un gruppo.
Per facilitare tale accordo, è necessario un approccio comune su ciò che deve essere tassato, in altri termini una base imponibile consolidata per le imprese.
Noi del gruppo ALDE riteniamo che questo sia il modo giusto di procedere.
L'introduzione della CCCTB comune non impedirà di per sé la concorrenza fiscale, ma piuttosto il contrario.
La base imponibile sarà comune e la trasparenza migliore.
Questo nuovo sistema migliorerà le possibilità per le piccole e medie imprese, in particolare, di compensare le loro perdite.
I ministri delle Finanze terrorizzati - e ve ne sono molti - possono stare tranquilli.
Il vostro potere impositivo resterà inalterato.
Per quanto riguarda l'emendamento n. 1, il nostro gruppo vorrebbe che si votasse per parti separate, la prima delle quali può riguardare le accise.
Per il resto, siamo propensi ad astenerci sull'emendamento dell'onorevole Donata Gottardi relativo ai considerando E e F per facilitare il raggiungimento di un ampio consenso e di un forte sostegno dell'Aula a questa eccellente relazione.
a nome del gruppo UEN. - (PL) Signor Presidente, la relatrice merita credito per il suo lavoro, ma si tratta di una relazione discutibile, Voteremo contro e adesso ne spiegherò i motivi.
È un tentativo di unificare regimi fiscali nell'Unione e di imporre soluzioni fiscali agli Stati membri.
Inoltre, finisce col favorire le imprese transfrontaliere rispetto alle PMI e ciò obbligherebbe quindi molte società nazionali a creare filiali e succursali in altri paesi senza alcuna giustificazione economica, ma solo per beneficiare delle disposizioni applicabili alle società transfrontaliere.
Vorrei solo puntualizzare che per molti anni le società transfrontaliere hanno tratto vantaggio dalla mancanza di qualifiche e dalla corruzione dei funzionari nei paesi post-comunisti, ricorrendo a frodi fiscali e contabili per dichiarare perdite ed evitare di pagare le imposte.
L'Unione ha condonato tali comportamenti.
La nuova disposizione consentirebbe la continuazione di tali atteggiamenti e li farebbe rientrare in un quadro giuridico.
Sono particolarmente sorpreso perché vi sarebbero conseguenze negative per i paesi della vecchia Unione, dato che le loro imposte sarebbero ridotte.
Ritengo sia necessario per prima cosa risolvere il problema delle frodi fiscali e contabili perpetrate dalle imprese transfrontaliere in seno all'Unione e migliorare l'apparato fiscale, soprattutto nei nuovi Stati membri.
Ciò contribuirebbe alla prevenzione e al rilevamento dei reati fiscali.
a nome del gruppo GUE/NGL. - (DE) Signor Presidente, onorevoli colleghi, per certi versi possiamo concordare su un punto: l'attuale situazione dell'UE, in cui 27 diversi sistemi fiscali funzionano uno accanto all'altro in un mercato unico, caratterizzato dalla completa libertà di circolazione dei capitali, ha conseguenze fatali.
Ecco dove finisce realmente l'unità.
La concorrenza fiscale è dumping fiscale per i ricchi e i potenti e impone solo un maggiore onere fiscale sui normali contribuenti e consumatori.
Sorprende appena che questa situazione sia particolarmente gradita ai proprietari e alle grandi imprese.
È sorprendente e allarmante però che questa realtà sia ancora discussa in quest'Aula, che dovrebbe invece rappresentare gli interessi di più di una piccola élite.
Nonostante tutte le sue sfumature e le valutazioni sfumate, la relazione Kauppi è solo un tipico esempio di deformazione.
Ad esempio, la posizione assunta sul presunto impatto positivo della concorrenza fiscale proprio per il modo in cui si occupa della reale questione, ovvero il trattamento fiscale delle perdite in situazioni transfrontaliere.
È cosa nota a tutti che le società utilizzano regolarmente la compensazione transfrontaliera delle perdite per ridurre il loro carico fiscale, spostando il profitto verso zone e paesi a bassa imposizione.
Sono molto abili in questo, come dimostrano le statistiche: tale compensazione virtuale delle perdite ha comportato infatti che negli ultimi 20 anni l'importo delle tasse sui profitti sborsato dalle multinazionali è diminuito costantemente.
Le sentenze della Corte di giustizia europea sono solo servite a facilitare questo accordo fiscale e hanno invaso massicciamente la sovranità fiscale degli Stati membri.
Tutto questo contribuisce soltanto alla corsa al dumping delle imposte sulle società.
È evidente che coloro che sostengono questo sviluppo vogliono avere un'Europa in cui la ricchezza nascosta sia in grado di accumularsi in cima alla piramide, mentre alla base i livelli di povertà aumentano e l'ex classe media deve sopravvivere con redditi che crollano in termini reali.
Noi vogliamo un'Europa diversa e vogliamo una politica fiscale socialmente equa. Per questo motivo il nostro gruppo voterà contro la relazione.
a nome del gruppo IND/DEM. - (EN) Signor Presidente, la relatrice sostiene che questa iniziativa incoraggerà le piccole e medie imprese a espandere le loro attività transfrontaliere.
Ma ho il dubbio che ciò sia stato voluto soprattutto dalle grandi multinazionali, perché sono loro a beneficiare maggiormente dei vantaggi. Nel mio paese, la Gran Bretagna, la maggior parte delle imprese è di piccole dimensioni e garantisce circa il 70% dell'occupazione.
Solo una minima parte di queste imprese ha interesse a che l'Unione europea si ingerisca nelle questioni fiscali.
A giudicare dai risultati dell'UE per quanto riguarda l'imposta sul valore aggiunto, saranno apportate alla normativa modifiche infinite.
Abbiamo adottato finora otto direttive sull'IVA e ancora vi è molta confusione che si presta alla frode.
Le imprese operano meglio quando vi sono regole semplici, ben comprensibili, come ha appena detto l'onorevole Schmidt.
L'UE sa fare una cosa sola, e la fa alla perfezione, ovvero complicare le cose.
Così, contrariamente alle opinioni espresse dagli altri onorevoli, una prospettiva migliore sarebbe quella di incoraggiare la concorrenza fiscale.
Allora, quelle nazioni in cui sono applicate le imposte meno onerose e più semplici attireranno la maggior parte delle imprese.
(PT) Signor Presidente, il diverso trattamento delle perdite da parte degli Stati membri distorce la concorrenza nel mercato interno, è ingiusto e incoraggia l'attuazione di pratiche fiscali inefficaci.
Plaudiamo quindi all'iniziativa della Commissione di proporre un livello minimo di armonizzazione di queste norme e ci auguriamo che il Consiglio accetterà la proposta.
Si tratta di un settore in cui è essenziale disporre di una normativa migliore, in particolare per eliminare l'incertezza giuridica che le è associata, che ha provocato ripetuti ricorsi alla Corte di giustizia delle Comunità europee e che ha contribuito ad aumentare l'incertezza nelle relazioni economiche, danneggiando così società e PMI.
È essenziale quindi garantire che le varie pratiche fiscali siano compatibili con l'effettivo funzionamento del mercato interno.
La qualità del testo presentato dalla relatrice, l'onorevole Kauppi, ha consentito di raggiungere un ampio consenso fra i vari gruppi politici in merito agli elementi fondamentali.
Tuttavia, alcuni aspetti non essenziali della relazione, nella versione iniziale, potrebbero impedire il raggiungimento di questo accordo.
In particolare, nel parere del gruppo socialista, questo processo non è compatibile con l'aperta difesa delle pratiche della concorrenza fiscale.
Queste pratiche incoraggiano spostamenti artificiali delle imprese, del capitale e delle persone.
Tali spostamenti spesso comportano disgregazioni sia dal punto di vista sociale e ambientale che di quello del tessuto produttivo.
Inoltre, in alcune economie, la concorrenza fiscale causa gravi problemi per l'equilibrio macroeconomico con diverse conseguenze, in particolare per il livello di qualità e quantità dei beni pubblici messi a disposizione da questi paesi ai loro cittadini.
Il gruppo Socialista al Parlamento europeo ritiene che, su un argomento di importanza tanto strategica, sarebbe particolarmente utile presentare alla Commissione e al Consiglio una posizione del Parlamento europeo con un'ampia base di sostegno. Nell'ambito di questa iniziativa, l'Unione europea deve percorrere ancora molta strada, soprattutto in termini di creazione della spesso ricordata CCTB o base imponibile consolidata comune per le società.
Dobbiamo creare le condizioni politiche per questo lavoro futuro.
L'accordo su questa relazione è alla nostra portata.
Ci auguriamo che, quando si arriverà al voto finale, lo spirito di compromesso fra i principali gruppi politici consentirà di mantenere il consenso sui principali messaggi in modo da raggiungere un'ampia approvazione finale.
Quegli aspetti secondari che ci dividono politicamente a un livello non insormontabile non devono impedirci di procedere all'approvazione.
Siamo soddisfatti dell'attiva partecipazione a questo processo, in particolare di alcuni membri del gruppo PPE-DE, compresa la relatrice, e del loro spirito di compromesso e di apertura, che hanno consentito di raggiungere il consenso sulle questioni più importanti della relazione.
La ringrazio, signor Presidente.
(LT) Vorrei attirare la vostra attenzione su un aspetto di cui parliamo tanto, ovvero le varie lacune del mercato interno, e sottolineare il fatto che lo sviluppo del mercato interno ci offre numerosi vantaggi.
Questo documento è importante perché illustra i vantaggi di migliorare la produttività lavorativa delle imprese che operano nel mercato unico.
Tuttavia, non va dimenticato un altro aspetto.
Rappresento un paese in cui la maggior parte delle imprese appartiene a multinazionali europee; le società quindi non sono nazionali.
Pertanto, a volte è molto difficile per noi controllare la nostra economia in senso macroeconomico perché le strategie aziendali mettono nell'ombra gli obiettivi dell'economia nazionale, quali l'equilibrio fiscale, e via dicendo.
Dobbiamo trovare un valido compromesso fra i vantaggi dello sviluppo del mercato interno e la stabilità macroeconomica.
Vorrei attirare l'attenzione del Commissario sulla necessità di coordinare la politica con le questioni economiche e con il Commissario Almunia ancora una volta.
(PL) Signor Presidente, intervenendo in questo dibattito sul trattamento delle perdite in situazioni transfrontaliere, vorrei sottolineare quanto segue.
In primo luogo, l'imposizione diretta, come l'imposta sulle società, non rientra nella competenza della Commissione europea.
In linea di principio, la Commissione non dovrebbe interessarsi alla questione.
In secondo luogo, sono sorpreso di vedere che la relazione contiene dichiarazioni che disapprovano le riduzioni delle aliquote delle imposte societarie introdotte in taluni Stati membri, in particolare in quelli nuovi.
In terzo luogo, mi preoccupa la richiesta della Commissione di accelerare l'introduzione di una base imponibile consolidata per le società nell'Unione europea.
La natura di questa imposta, la sua aliquota e la fissazione della base imponibile sono alcuni dei pochissimi strumenti che ancora rientrano nella competenza degli Stati membri e che possono essere usati per accelerare lo sviluppo economico dei paesi meno industrializzati.
In quarto luogo, un esame delle proposte della Commissione per una base imponibile consolidata per le società suggerisce che l'obiettivo è garantire che tutti gli Stati membri si sviluppino a un tasso che comporti al massimo un aumento del 2% del PIL annuo.
In tale scenario, i nuovi Stati membri, che sono 20 o 30 anni indietro rispetto a quelli più sviluppati, come potrebbero mai riuscire a recuperare il ritardo?
(EL) Signor Presidente, signor Commissario, la questione dell'imposizione e della possibilità di trasferire le perdite per i gruppi di società transfrontaliere nell'Unione europea non può essere affrontata al solo scopo di facilitare l'attività transfrontaliera delle imprese.
Questo obiettivo, certo, è importante per il buon funzionamento del mercato interno, ma quando si tratta di tassare una società, come si legge nella relazione dell'onorevole Kauppi che stiamo esaminando oggi, allora si dovrebbe collocare la questione in un contesto più ampio del dibattito su una maggiore armonizzazione dell'imposizione nell'Unione europea.
Considerato che la concorrenza fiscale non esiste su basi paritarie e che non vi è il minimo accordo su una base imponibile comune unificata per le società tale da potere elaborare norme uniformi e trasparenti per valutare la base imponibile, la previsione di opportunità come questa sulla compensazione fiscale delle perdite di natura transfrontaliera ci impone di procedere con cautela.
E questo perché esiste il grave rischio di distorcere i sistemi impositivi e delle entrate degli Stati membri, nonché lo stesso funzionamento del mercato interno e della concorrenza fra imprese.
(EN) Signor Presidente, con questa nuova forma di discussione, vorrei avvalermi di questo minuto per chiedere al Commissario qual è la situazione attuale della CCCTB nell'ambito del Consiglio; Sappiano infatti che alcuni ministri delle Finanze non sono molto soddisfatti.
Potrebbe dirci, signor Commissario, come prosegue il dibattito con il Consiglio e cosa propongono oggi i 27 Stati membri?
Membro della Commissione. - (EN) Signor Presidente, ho seguito la discussione con grande interesse e sono ancora più convinto che l'introduzione di una compensazione transfrontaliera delle perdite sia un fattore importante per l'approfondimento del mercato interno.
Condivido appieno le opinioni dell'onorevole Kauppi, che, cioè, si tratta formalmente di imposizione fiscale, ma che la vera questione è l'adeguato funzionamento del mercato interno.
Sono particolarmente grato per il vostro sostegno nel facilitare, in particolare, le attività economiche transfrontaliere delle PMI, aspetto questo che mi sta molto a cuore.
Vorrei ringraziare la relatrice, l'onorevole Kauppi, per il testo molto incoraggiante, la commissione per i problemi economici e monetari e la commissione giuridica per il loro sostegno. La Commissione può accogliere la maggior parte delle conclusioni.
Il sostegno del Parlamento è gradito come fattore che può avere un impatto positivo sulla successiva discussione nel Consiglio.
Come suggerito nella relazione, posso assicurarvi che stiamo proseguendo gli sforzi in materia di CCCTB e di coordinamento dei sistemi di imposizione diretta degli Stati membri.
Anche la CCCTB mi sta molto a cuore e il motivo è che sono certissimo che darebbe un maggiore vantaggio relativo alle piccole e medie imprese rispetto alle grandi multinazionali.
Tuttavia, comprendo le preoccupazioni e per rispondere alla domanda postami alla fine della discussione vorrei dirvi che nel Consiglio questo aspetto è al vaglio, ma non ancora come proposta concreta. Per adesso è previsto come concetto e per quanto riguarda il concetto quasi i due terzi degli Stati membri hanno espresso il loro sostegno e meno di un terzo ha espresso dubbi o si è opposto.
Qualsiasi discussione, in particolare una discussione che pregiudicherebbe l'attuale dibattito sulla questione della compensazione transfrontaliera delle perdite, sarebbe prematura perché per adesso non esiste alcuna proposta legislativa concreta. Nel programma di lavoro legislativo della Commissione, tuttavia, vi è un punto che dichiara che, nel secondo semestre dell'anno, presenteremo una proposta legislativa concreta - con la necessaria valutazione dell'impatto - sulla CCCTB.
Allora potremo verificare se le preoccupazioni sono pertinenti o meno.
Un altro punto: se non si raggiunge un accordo unanime - e per il momento credo che non vi sia un accordo unanime - possiamo ricorrere a una migliore cooperazione come soluzione.
Nessuno Stato membro sarebbe costretto ad accettare la CCCTB e ad applicarla.
E anche in quei paesi che hanno scelto la CCCTB, nessuna impresa sarebbe costretta a usarla, perché non avrebbe senso costringere le società che non operano nel mercato interno, che non fanno affari nel mercato interno, a impiegare questa base imponibile comune.
Possono mantenere la base nazionale utilizzata in precedenza.
Condivido quindi le vostre conclusioni secondo cui, per promuovere uno sviluppo coerente e l'adeguato funzionamento del mercato interno, devono essere affrontati gli ostacoli che derivano dall'esistenza di diversi regimi fiscali societari negli Stati membri, preferibilmente attraverso approcci comuni e azioni coordinate.
Per quanto riguarda la compensazione delle perdite, la relazione menziona diversi settori specifici in cui si deve ancora lavorare parecchio, ovvero affrontare le esigenze tipiche delle PMI, la definizione di gruppo e la portata dello scambio automatico di informazioni.
I miei servizi esamineranno questi suggerimenti e queste osservazioni e, laddove possibile, porteranno avanti la questione.
L'aspetto delle PMI è già una parte importante dei lavori del Vicepresidente Verheugen.
Un altro aspetto, la definizione di gruppo di società, è un elemento essenziale dei lavori sulla CCCTB.
Posso garantirle che le sue raccomandazioni per la compensazione transfrontaliera delle perdite in seno alle società e ai gruppi di società ispireranno i nostri lavori nei mesi futuri.
Vi sono molti riferimenti, nella sua relazione, all'evasione fissale.
Al riguardo, va osservato che lo scorso dicembre la Commissione ha adottato una comunicazione sull'applicazione di misure antiabuso nel settore dell'imposizione diretta.
La Commissione condivide i timori sull'evasione fiscale espressi nella relazione.
Gli Stati membri devono essere in grado di impedire che le loro basi imponibili vengano erose a causa di abusi e pianificazioni fiscali aggressive.
Nello stesso tempo è fondamentale garantire che non vi siano limitazioni indebite alle libertà sancite dal Trattato.
Lanciando quest'ultima iniziativa, la Commissione intende promuovere ulteriori discussioni con le altre istituzioni su come le misure nazionali antiabuso possano soddisfare quei requisiti.
Le sue osservazioni sul rischio di evasione fiscale saranno prese in considerazione.
Infine, per quanto riguarda gli emendamenti proposti alla relazione, la Commissione sarebbe contraria agli emendamenti nn. 1, 2, 3, 4, 5 e 6, ma potrebbe sostenere gli emendamenti nn.
relatrice. - (EN) Signor Presidente, sarò brevissima.
Sono ovviamente lieta che domani, durante la votazione, la maggior parte dei gruppi sosterrà la relazione. Il mio gruppo ha suggerito di astenersi sugli emendamenti nn.
7 e 8. Credo che sia in linea anche con le raccomandazioni della Commissione il fatto che gli emendamenti nn.
7 e 8 probabilmente saranno adottati. Ciò significa che domani avremo una vasta maggioranza a sostegno della relazione.
Vorrei inoltre ricordare per un attimo il passato,ossia quanto sia stato difficile parlare di questi argomenti prima che accettassimo la prima direttiva sull'imposizione delle società - una direttiva madre-figlia e una direttiva interessi-diritti negli anni '90 -, ma adesso ci siamo, dopo serie discussioni, e io continuo a credere che possiamo avere a disposizione tutti gli elementi pratici, come le misure antiabuso, che possiamo migliorare la direttiva madre-figlia e che possiamo migliorare il funzionamento del Transfer Pricing Forum (gruppo di lavoro sui prezzi di trasferimento), e tali iniziative sono necessarie.
Alla fine, però, ci occorre un'ampia soluzione per la CCCTB.
In questo momento è la migliore opzione disponibile e dobbiamo considerarla seriamente.
Mi auguro che ciò sarà fatto entro la fine di questa legislatura del Parlamento europeo, prima delle elezioni del 2009.
Qualcosa deve essere fatto prima delle elezioni del 2009 e non possiamo permetterci di aspettare che gli Stati membri procedano alle loro ratifiche e ai loro referendum.
Dobbiamo agire adesso, prima della fine della legislatura di questo Parlamento.
La discussione è chiusa.
La votazione si svolgerà domani martedì 15 gennaio 2008.
2. (
- Prima della votazione
Presentazione di documenti: vedasi processo verbale
Completamento del mercato interno dei servizi postali della Comunità (discussione)
L'ordine del giorno reca la raccomandazione per la seconda lettura della commissione per i trasporti e il turismo sul completamento del mercato dei servizi postali nella Comunità [13593/6/2007 - C6-0410/2007 - (Relatore: Markus Ferber).
relatore. - (DE) Signor Presidente, onorevoli colleghi, siamo giunti al termine di un lungo dibattito che si è prolungato per oltre quattro legislature del Parlamento europeo, iniziato nel 1992 con la pubblicazione da parte della Commissione europea del suo Libro bianco sullo sviluppo dei servizi postali, cui è seguita l'adozione della prima direttiva postale del 1997 e dalla sua revisione nel 2002; ora, all'inizio del 2008, dopo oltre 15 anni, mi auguro che siamo in procinto di adottare congiuntamente un insieme razionale di norme che ci consentiranno di conciliare gli interessi dei consumatori, gli interessi delle imprese che fino a oggi hanno goduto di un monopolio nel prestare i servizi postali, gli interessi dei concorrenti che auspicano entrare in questo mercato vantaggioso e gli interessi di coloro che sono impiegati nel settore postale.
Qui, in quanto Parlamento europeo, ci siamo impegnati a fondo per conseguire questi risultati negli scorsi mesi.
Mi permetto di far presente, signor Presidente, che l'orologio corre, perché non ho ancora parlato per tre minuti e mezzo!
Ritengo che qui, nel Parlamento europeo, siamo riusciti a raggiungere un compromesso accettabile tra tutti questi interessi.
Desidero ringraziare tutti coloro che vi hanno contribuito, i miei colleghi del Parlamento europeo e in particolare l'onorevole Brian Simpson, cui mi lega un'amicizia di 14 anni formatasi nell'ambito dell'esperienza condivisa nel settore dei servizi postali.
Ci siamo occupati di questo importante argomento dal 1994.
Desidero ringraziare la Commissione, che ha svolto un ruolo estremamente costruttivo, sia riguardo alle proposte presentate che in sede di tavolo negoziale.
A questo punto, temo di dover rivolgere un particolare ringraziamento non all'attuale Presidenza slovena, bensì alla Presidenza portoghese del Consiglio, che è riuscita a formulare una posizione comune il 1° ottobre dello scorso anno.
Sono particolarmente orgoglioso, e nel Parlamento europeo possiamo esserlo tutti, del fatto che il Consiglio, nella sua posizione comune, abbia accolto il risultato delle delibere definite tra i gruppi e ne abbia incorporato oltre il 95% quale base della sua posizione comune.
Si tratta di un grande successo per quest'Assemblea e dimostra che essa può risolvere temi complessi quali la deregolamentazione del mercato dei servizi postali, ulteriore elemento a giustificazione delle competenze aggiuntive conferite a questo Emiciclo dal Trattato di riforma.
Di conseguenza, nelle discussioni in sede di commissione che hanno preceduto la seconda lettura, abbiamo tentato di individuare aree della posizione comune che potremmo migliorare.
Non ci siamo resi la vita facile, perché ogni compromesso inevitabilmente ha da una parte o dall'altra un punto che potrebbe essere riveduto e corretto in meglio.
A dicembre, tuttavia, in seno alla commissione per i trasporti e il turismo, con un enorme consenso, abbiamo stabilito che tutti i punti cui il Parlamento aveva attribuito importanza erano stati effettivamente presi in considerazione dal Consiglio e che non potevamo migliorare nulla.
Qualsiasi emendamento non sarebbe stato altro che un passo all'indietro.
Questo è il motivo per cui il vostro relatore può affermare che la raccomandazione da parte di una grande maggioranza della commissione competente è di adottare la posizione comune senza emendamenti, e io sarei ben lieto se ciò avvenisse domani.
Avremmo anche costituito un esempio, portando a termine questo complesso tema della liberalizzazione dei servizi postali, oggetto di discussione in quest'Aula da 15 anni, senza essere ricorsi una sola volta alla procedura di conciliazione.
Desidero solo ricordare all'Aula che siamo sempre riusciti a pervenire a un accordo in fase di seconda lettura.
Ripetere questa situazione sarebbe la ciliegina sulla torta al termine di un lungo processo legislativo.
Vi chiedo pertanto di dare il vostro sostegno e ringrazio di nuovo tutti coloro che hanno cooperato in modo molto costruttivo a questa attività.
Presidente in carica del Consiglio. - (SL) Sono molto onorato di essere oggi qui presente alla vostra sessione plenaria.
La proposta di direttiva della Commissione relativa al pieno completamento del mercato interno dei servizi postali comunitari è stata una delle proposte legislative più impegnative per i colegislatori degli ultimi 15 mesi.
Quando la Commissione l'ha presentata nell'ottobre 2006, tutti si attendevano divergenze infinite e vivaci discussioni all'interno delle nostre istituzioni sul futuro di uno dei più vecchi e più tradizionali servizi pubblici in Europa.
Affrontare questo argomento è stato un compito estremamente arduo nel 2007 per la Presidenza tedesca e, soprattutto, per quella portoghese.
Sin dall'inizio, nei dibattiti, le nostre istituzioni hanno convenuto di comune accordo di evitare qualsiasi populismo e demagogia e di concentrarsi sui parametri essenziali per la questione trattata, tra cui gli aspetti sociali degli impiegati postali e il finanziamento permanente di un servizio universale.
Come ben sappiamo, sul settore postale incombe la minaccia di un cambiamento strutturale ed esso deve adeguarsi alle nuove circostanze economiche e sociali.
La fase finale della riforma totale del mercato interno dei servizi postali offre un'opportunità unica di crescita a tutti i contraenti coinvolti.
In fin dei conti, il pubblico si aspetta che preserviamo e miglioriamo la qualità e l'efficienza dei servizi postali a vantaggio degli utenti, indipendentemente da dove questi vivono.
Fino a oggi l'apertura del mercato dei servizi postali si è rivelata una storia di successo.
Sul mercato sono comparsi nuovi operatori e si sono delineate altre opportunità sfruttate non solo da questi ultimi, ma anche dagli agenti consolidati.
Sono stati sviluppati nuovi servizi per gli utenti.
È lampante che la totale liberalizzazione dei servizi postali è una condizione necessaria ai fini della rivitalizzazione del comparto e per garantirne la coesistenza con nuove forme di concorrenza e servizi alternativi.
L'approccio delle nostre due istituzioni è un'ulteriore prova dei principi fondamentali quali la protezione di servizi di qualità elevata, affidabili e abbordabili per tutti gli utenti e il rifiuto degli ostacoli discriminatori che si frappongono all'ingresso sul mercato di nuovi agenti.
Al contempo, il Parlamento europeo e il Consiglio accettano che alcuni mercati dei servizi postali all'interno dell'Unione europea operino a condizioni fondamentalmente diverse.
Pertanto, quando ha formulato la sua posizione comune, il Consiglio ha deciso di fissare la fine del 2010 quale ultima scadenza comune per la liberalizzazione.
Tuttavia, ad alcuni Stati membri è stato concesso un periodo di transizione fino a tutto il 2012 per attuare le nuove norme.
In linea con il principio basilare di tutte le precedenti direttive sui servizi postali, il principio di sussidiarietà permette agli Stati membri di adeguare le regole comuni alle particolari circostanze nazionali e assicura un'autorità di regolamentazione indipendente preposta a vigilare sul mercato dei servizi postali.
Onorevoli deputati, in conclusione di questo breve intervento, desidero congratularmi con l'onorevole Ferber e i relatori di tutti i gruppi politici coinvolti, ossia i relatori ombra, per i contributi apportati alle nostre proficue e costruttive discussioni.
Anche se non concordiamo sempre in toto su determinate loro osservazioni, mi permetto di ricordare che nel novembre 2007 il Consiglio ha inserito una serie di modifiche appropriate nella sua posizione comune, a dimostrazione della sua risolutezza, apertura e flessibilità costruttiva.
Desidero evidenziare in particolare l'ottimo lavoro della Commissione nell'intero processo decisionale comune e l'impegno dimostrato nell'offrire un'assistenza e una guida efficaci agli Stati membri in tutte le questioni afferenti l'attuazione della nuova direttiva.
Onorevoli colleghi, domani vi perverrà la decisione finale nonché il nostro accordo principale sulle diposizioni della posizione comune del Consiglio e la raccomandazione della commissione per i trasporti e il turismo del 9 dicembre dello scorso anno.
Siamo sicuri di aver trovato il giusto equilibrio tra i vari obiettivi e di aver affrontato in modo aperto e sensibile le sfide politiche senza compromettere la sicurezza giuridica dei contraenti e dei consumatori dei servizi postali.
Onorevoli deputati, vi ringrazio ancora una volta per la cooperazione e per il testo, che sono convinto verrà adottato, e grazie per la vostra attenzione.
Membro della Commissione. - (EN) Signora Presidente, domani il Parlamento europeo dovrebbe prendere una decisione storica che segnerà la fine di un processo avviato oltre 15 anni fa.
La terza direttiva postale porta a degno compimento il graduale e ben elaborato processo di totale apertura del mercato.
Quella che oggi sembra una soluzione chiara e ovvia era ben lungi dall'essere scevra di controversie quando il dibattito è iniziato.
Il 18 ottobre 2006 la Commissione ha presentato le sue proposte, cui sono seguiti intensi e costruttivi negoziati in seno alle istituzioni.
È stato infine il Parlamento europeo che, grazie alla sua relazione in prima lettura dell'11 luglio 2007, ha spianato la strada al risultato di compromesso dinanzi a noi oggi.
Molti di quest'Assemblea hanno contribuito attivamente a questo importante risultato e - a nome del mio collega, il Commissario McCreevy - desidero ringraziare in modo particolare il relatore, l'onorevole Ferber, e i suoi relatori ombra di altri gruppi politici che hanno elaborato il compromesso in parola.
Ringrazio altresì le Presidenze finlandese, tedesca, portoghese e, ultima ma non meno importante, slovena.
Alcune osservazioni sulla sostanza: il testo che ora viene presentato è equilibrato.
Tiene conto degli interessi dei vari gruppi politici e degli Stati membri.
La proposta della Commissione aveva previsto una scadenza precedente per l'apertura del mercato, confermando la data obiettivo fissata dalla direttiva postale esistente.
Due anni di proroga sono un periodo considerevole.
Offrirà a tutti gli operatori il tempo necessario per completare i loro preparativi.
Non dovrebbe tuttavia far sì che si allenti la guardia.
Quello che è importante per il settore postale, per i suoi clienti, i suoi operatori e i suoi dipendenti è che ci sia una data finale e incondizionata per la totale apertura del mercato.
La posizione comune offre condizioni eque e chiede di abbattere le barriere all'accesso al mercato.
Gli emendamenti presentati per la votazione di domani sono in numero contenuto.
La maggior parte di essi era già stata respinta in dicembre dalla commissione per i trasporti e il turismo.
Come ha osservato all'epoca il mio collega, il Commissario McCreevy, questi emendamenti non apportano alcun valore aggiunto per il mercato interno, gli utenti postali o i postini.
C'è uno slancio per portare a termine il processo della riforma postale.
In sintesi, il testo dinanzi a voi è, tutto considerato, valido nella sostanza, e se vi soffermate sulle sue principali disposizioni converrete con me che è in linea con il nostro obiettivo: reale apertura del mercato non in quanto fine a se stessa, ma quale strumento attraverso il quale perseguire l'obiettivo di ampio respiro di un settore postale di elevata qualità, altamente qualificato e sostenibile adatto alle esigenze del XXI secolo.
Signora Presidente, negli ultimi anni tutti noi, me compreso, abbiamo reiteratamente lamentato il fatto che, anche nel caso di importanti progetti legislativi, la maggior parte dei seggi del banco del Consiglio è rimasta deserta.
È d'uopo pertanto esprimere il nostro profondo ringraziamento alla rappresentanza di alto livello della Presidenza slovena per essere qui a partecipare a questo importante dibattito legislativo e per il fatto che la Slovenia stia già entrando anche nello spirito del Trattato di Lisbona, che, ovviamente, ha appena ratificato.
Il mercato interno dei servizi postali ha una lunga storia alle spalle.
Siamo lieti che, se tutto procede bene, questo progetto da noi presentato contribuisca a portare a termine con risultati positivi il processo.
La proposta iniziale avanzata dalla Commissione era, in linea di principio, coerente e accettabile, ma per noi del Parlamento europeo il principio di base veniva, in molti casi, applicato troppo ampiamente e secondo noi i principali punti di dettaglio sono rimasti irrisolti.
A tale riguardo è stato positivo che, sotto la guida del nostro relatore, l'onorevole Markus Ferber, che ringrazio di cuore a nome del gruppo del Partito popolare europeo (Democratici cristiani) e dei Democratici europei, la nostra commissione, sostenuta da una stragrande maggioranza, abbia potuto aggiungere importanti elementi alla proposta della Commissione in fase di prima lettura e ne abbia interpretato e arricchito le disposizioni.
Abbiamo aggiunto un'altra opzione per quanto riguarda in particolare il lato finanziario; si tratta di un'opzione importante grazie alla quale non rimane trascurato un aspetto fondamentale.
Abbiamo potenziato le disposizioni sociali, soprattutto relative a questioni quali le condizioni di lavoro, l'orario di lavoro e diritti a congedi.
Abbiamo introdotto una clausola provvisoria di reciprocità affinché la direttiva non produca guadagni inattesi permettendo ai pochi monopolisti rimasti di espandere le proprie attività in mercati deregolamentati.
In cambio, abbiamo deciso di posticipare di due anni l'entrata in vigore della direttiva.
Riteniamo che la proposta fosse in generale ben equilibrata e le azioni del Consiglio, che ha appoggiato ampiamente la posizione del Parlamento europeo, hanno dimostrato la fondatezza del nostro operato.
Dovremmo accogliere questa posizione domani e condividere la soddisfazione del risultato con il Consiglio, la Commissione e il relatore.
a nome del gruppo PSE. - (EN) Signora Presidente, desidero ringraziare a nome del gruppo PSE l'onorevole Markus Ferber per la relazione e l'intenso lavoro di molti anni.
Il gruppo PSE prende atto che gran parte della posizione in prima lettura del Parlamento è stata accolta dal Consiglio e questo garantirà il servizio universale, nonché il finanziamento del servizio stesso. Il documento in questione riconosce che si deve dare attuazione alla protezione sociale e posticipa l'applicazione di due anni, fissando quale scadenza la fine del 2010 per tutti i vecchi Stati membri e il 2012 per i nuovi.
A mio avviso è un buon accordo.
Ci sono coloro che ancora combattono la battaglia contro la liberalizzazione.
Ma la battaglia è stata persa oltre 15 anni fa quando il Parlamento ha deciso - contro il parere da me espresso - di liberalizzare il settore dei servizi postali.
Alcuni di noi in quest'Aula hanno rinviato la piena attuazione per tutti questi lunghi 15 anni, ma arriva un momento, alla fine, in cui dobbiamo affrontare la realtà.
Anche se, per quanto mi riguarda, preferirei che si svolgesse una seconda lettura senza emendamenti, il mio gruppo ritiene sia corretto definire con chiarezza il finanziamento del servizio universale e proteggere quei servizi attualmente forniti per le persone ipovedenti e non vedenti.
Pertanto, daremo il nostro sostegno agli emendamenti nn. 1, 2, 6, 18 e 19.
Dobbiamo garantire servizi postali in grado di competere, non necessariamente gli uni contro gli altri, ma contro altre tecnologie.
Tuttavia ci occorrono condizioni paritarie, e mi auguro che, con le riserve che ho tracciato, saremo in grado di concludere il nostro lavoro su questo fascicolo basato sulla nostra posizione in prima lettura nonché di tornare all'aspetto più importante, ossia di fornire ai nostri cittadini un servizio postale affidabile, regolare e accessibile, riconoscendo al contempo il prezioso lavoro svolto su tutto il territorio dell'Unione europea da postini e postine.
Infine, quando Markus Ferber ed io abbiamo iniziato a lavorare a questo fascicolo, nessuno dei due aveva i capelli grigi e adesso guardate come siamo!
a nome del gruppo ALDE. - Signor Presidente, onorevoli colleghi, anch'io, come hanno fatto gli altri colleghi, voglio innanzitutto congratularmi con il relatore, l'onorevole Ferber, per il suo lavoro.
È un lavoro iniziato tanto tempo fa e nel corso del quale abbiamo avuto momenti importanti di convergenza e qualche momento di discussione dialettica.
Per quanto riguarda non solo la mia posizione personale ma anche quella del mio gruppo, non vi è mai stata una battaglia di principio, né ideologica, contro l'ipotesi della liberalizzazione, a cui guardiamo con favore e con consenso, ovviamente cercando però di confermare le garanzie indispensabili per la fornitura del servizio universale.
Nell'attuale proposta di direttiva, così come votata dal Parlamento in prima lettura e poi rivisitata dal Consiglio, sostanzialmente riteniamo che questa garanzia esista, anche se alcune condizioni andranno meglio precisate, specificate e dettagliate.
Non vogliamo fare la parte degli sciocchi che quando viene indicata la foresta si soffermano ad osservare soltanto l'albero, ma dall'altra parte non vogliamo neanche ignorare che alle volte il diavolo si annida proprio nei dettagli.
Proprio per questo avremmo preferito che su alcune questioni in materia di autorizzazioni, in materia di possibilità di autentica competizione anche sul versante tariffario fra l'operatore incaricato del servizio universale e gli altri servizi singoli, in materia di diritto e dovere di accesso alle reti, alcune questioni fossero meglio precisate.
Avremmo preferito, ma la maggioranza delle posizioni presenti nel Parlamento e che si sono manifestate anche in commissione, hanno ritenuto probabilmente superflua questa precisazione di maggiori garanzie, preferendo invece non correre il rischio di una complicata conciliazione.
Tutto sommato, a questo punto siamo per sostenere questa posizione e per quanto riguarda gli emendamenti riferiti alla condizione dei non vedenti o ipovedenti molto chiaramente diciamo che, se questi e solo questi emendamenti dovessero imporre di andare alla conciliazione, non saremmo d'accordo.
Quindi nell'ipotesi in cui altri emendamenti fossero approvati voteremmo anche a sostegno di questo.
Diversamente, saremmo per un voto contrario a tutti gli emendamenti presentati.
Grazie, signora Presidente, signor Commissario, signori membri del Consiglio.
Innanzi tutto desidero ringraziare l'onorevole Ferber per il lavoro svolto nel tentativo di pervenire a un compromesso tra il Parlamento e il Consiglio in merito a un'area politicamente sensibile come i servizi postali.
Vorrei sottolineare che le obiettive difficoltà che si incontrano nel processo di liberalizzazione dei servizi universali, soprattutto per quanto riguarda i nuovi Stati membri, hanno trovato espressione nella direttiva sotto forma di un'adeguata proroga di due anni da concedere a questi servizi.
Al contempo è stato definito un valido quadro giuridico volto a garantire i servizi universali.
Ritengo pertanto che ora il testimone sia passato alle autorità degli Stati membri.
Nonostante le difficoltà incontrate dagli operatori postali in alcuni paesi membri, tra cui il mio, la Lettonia, credo che la liberalizzazione del mercato risolverà la situazione apparentemente disperata dei prestatori di servizi postali obsoleti.
Per quanto riguarda il voto di domani, vi invito a non sostenere la suddetta proposta, perché gli Stati membri devono ricorrere alla loro competenza anche nel caso delle persone ipovedenti.
Grazie.
a nome del gruppo Verts/ALE. - (DE) Signora Presidente, temo che i fatti non mi consentano di unirmi alle celebrazioni.
Fatto numero uno: chi ne beneficerà?
Quei consumatori che vivono in città e a cui piace trovare materiale pubblicitario nelle cassette delle lettere.
Questi ne beneficeranno.
Come ne beneficeranno le imprese specializzate in invii postali in massa e campagne pubblicitarie per posta.
Coloro che sono ciechi o ipovedenti, per contro, non ne beneficeranno affatto.
Vi esorto quindi ad appoggiare il nostro emendamento in materia.
Non ci sarà neppure alcun vantaggio per i dipendenti dei servizi postali, che lavoreranno per una retribuzione modesta e sotto enorme pressione, il che può solo acuirsi nelle condizioni previste.
Un altro gruppo che non trarrà alcun vantaggio è quello di coloro che vivono in campagna o in aree remote e che dovranno affidarsi a servizi postali privati, perché assisteremo a una strisciante erosione dei livelli di servizio fino al raggiungimento del minimo possibile e accettabile.
In particolare, non vi sarà alcun vantaggio per i contribuenti, che per l'ennesima volta devono finanziare il servizio universale che in precedenza si finanziava, per così dire, internamente grazie agli invii di massa e ai servizi postali privati.
Per questi motivi non sono a favore della direttiva.
La ritengo fasulla.
La concorrenza è un aspetto positivo, ma occorre prestare attenzione e assicurare che avvenga in condizioni di parità.
Non si può dire che sia questo il caso.
a nome del gruppo GUE/NGL. - (NL) Signora Presidente, i servizi postali sono un servizio pubblico a elevata intensità di manodopera.
Nella seconda metà del diciannovesimo secolo gli Stati d'Europa decisero che avevano bisogno di detenere il monopolio sui servizi postali perché il settore privato non era adatto ad espletare tale attività.
Ci sono sempre state imprese private che hanno tentato di ribaltare la situazione; hanno offerto servizi più economici, ma in modo selettivo, scegliendo i segmenti più trafficati del servizio postale di consegna e offrendo condizioni di lavoro e di impiego peggiori.
Dagli anni novanta una maggioranza politica ha cercato di creare maggiori possibilità di sbocco per tali aziende, e la decisione proposta dà loro quasi interamente carta bianca.
Il mio gruppo ritiene che questa scelta si tradurrà in servizi di consegna di qualità inferiore per gli utenti, condizioni meno favorevoli per i lavoratori e costi aggiuntivi per gli Stati membri che dovranno mantenere e ripristinare i loro servizi postali universali.
Anche adesso che i tre maggiori gruppi sono pervenuti a un compromesso sulle scadenze e sulle misure di accompagnamento, il mio gruppo continua a interpretare questa scelta come un passo indietro.
Oltre alle disposizioni volte a migliorare certi dettagli, quali garanzie più rigorose per clienti ciechi e per il personale, proponiamo pertanto di respingere questa liberalizzazione.
Sarebbe inoltre un'azione in linea con la bocciatura decretata dagli elettori della città tedesca di Lipsia alla vendita delle imprese pubbliche.
a nome del gruppo IND/DEM. - (EN) Signora Presidente, mi soffermo sulla frase "una data fissa e irrevocabile”.
Un aspetto che il fondatore dell'UE Jean Monnet detestava della democrazia era che nulla è irrevocabile.
Nessun governo democratico può vincolare il proprio successore con qualcosa di irrevocabile.
L'UE registra un deficit democratico perché l'UE sempre più chiusa è stata progettata come una compagine irrevocabile.
Nessuna apertura alla democrazia.
Il popolo può solo votare per sostenere quello che l'élite dell'UE vuole.
È una strada a senso unico.
I francesi e gli olandesi hanno votato contro questa unione irrevocabile; il fatto di averli ignorati e di introdurre la stessa mancata costituzione avvalora quanto affermo.
Non riuscite a imparare dalla storia.
L'Unione Sovietica è sepolta.
Il Tausendjähriges Reich di hitleriana memoria è durato 12 anni.
La violenta reazione che state provocando negando al popolo di andare alle urne per un referendum determinerà senza dubbio il crollo di questo intollerante impero dell'UE com'è certo che al giorno segue la notte.
(HU) Signora Presidente, entro la fine del 2012 i servizi postali saranno del tutto liberalizzati e anche in questo settore avremo completato il mercato comune.
Poiché l'apertura del mercato comporterà impatti diversi sui mercati dei singoli Stati membri, grazie alla normativa abbiamo ottenuto che tale processo avverrà gradualmente.
Siamo anche riusciti a pervenire a una situazione in cui gli uffici postali competenti possono tenere le entrate di cui dispongono fino al termine del periodo di proroga, e per quanto mi riguarda, lo considero un risultato positivo.
Dopo un tempo infinito è nata una regolamentazione europea che mette tutti in una situazione competitiva.
Ringrazio in particolare il relatore per questo.
In altre parole, questa normativa non significherà svantaggi per le società in concorrenza dopo l'apertura del mercato, bensì nuove prospettive.
Signora Presidente, tutto questo è solo una vittoria a metà se non si compiranno i passi successivi.
Quali sono?
In primo luogo, gli uffici postali che aderiscono alla deroga devono impegnarsi, negli anni a venire, in modo da essere in grado di soddisfare i requisiti sostenuti dalla concorrenza europea, vale a dire, devono dimostrare che fanno un uso concreto dei vantaggi in termini di tempi che vengono concessi loro adesso.
In secondo luogo, la regolamentazione e le politiche dello Stato devono garantire che se l'ufficio postale viene ridimensionato per amore della competitività, il servizio universale deve essere assicurato a un livello corrispondente.
Non dovremmo dimenticare che la responsabilità del servizio ricadrà sempre tra gli obblighi dello Stato.
Infatti, la normativa è sorta affinché i cittadini europei, in qualsiasi luogo vivano, anche nei posti più minuscoli, devono poter accedere ai servizi postali, dal prezzo adeguato e della giusta qualità.
Vi ringrazio per l'attenzione.
(FR) Signora Presidente, ritengo che il tema su cui ci apprestiamo a votare domani sia un argomento storico, perché la posta è un servizio pubblico da sempre, sin dalla notte dei tempi, in particolare dalle monarchie.
È tale perché la distribuzione della corrispondenza è strategica, e anche perché assicura un servizio rapido e universale.
Stiamo per porre termine al controllo pubblico dei servizi postali, o ci accingeremo a farlo domani, per sostituirlo con un mercato postale ampiamente deregolamentato.
L'oggetto della proposta della presente direttiva sarà innanzi tutto un magnifico mercato per avvocati e giuristi, perché non è armonizzato.
Ogni Stato membro può decidere riguardo al metodo di finanziamento ed esistono quattro diverse possibilità.
La direttiva propone inoltre qualcosa di assolutamente paradossale, ossia compensare il finanziamento del servizio universale tramite sovvenzioni dello Stato laddove, in alcuni paesi, la perequazione faceva sì che l'attività che era redditizia finanziasse quella che non lo era.
Ritengo che stiamo commettendo un errore.
Il tempo ce lo dirà, ma già oggi abbiamo qualche indicazione.
Il Regno Unito ha investito nel servizio postale oltre 880 milioni di euro.
In Spagna è stato annunciato di recente che, a causa della pressione della concorrenza, le aree rurali non riceveranno più un servizio postale diretto.
I tedeschi incontrano difficoltà ad allineare la retribuzione minima con il mercato postale.
Credo che oggi avvantaggiamo le imprese, stiamo offrendo loro la possibilità di scremare la parte migliore del mercato, ma non stiamo servendo l'interesse generale dei servizi postali o la competitività esterna dell'Unione europea.
(NL) Signora Presidente, do il mio appoggio al compromesso raggiunto dall'onorevole Ferber e approvato dal Consiglio perché sono a favore di un mercato aperto dei servizi postali.
Ritengo che questa direttiva dia agli Stati membri abbastanza margine da garantire un'apertura adeguata dei rispettivi mercati e che esistono vari prestatori di servizi che si contendono i clienti sulla base di una qualità assicurata.
L'intenzione non è certo quella che gli Stati membri impieghino questo margine di manovra per evitare la liberalizzazione dei loro mercati, sebbene vi sia anche quel rischio.
Sarebbe semplice applicare la direttiva in questione in modo che nuove imprese si confrontino con requisiti talmente rigidi che nessun nuovo operatore si preoccuperebbe della tariffa della lettera.
Se gli Stati membri attueranno la direttiva in questo senso, avremo adottato un raffinato atto legislativo, tuttavia nella pratica non sarà cambiato nulla per i clienti postali.
Penso che dobbiamo senza dubbio approvare il testo, ma vorrei chiedere alla Commissione di assicurarsi che l'obiettivo della creazione di un mercato aperto dei servizi postali non venga eluso da misure adottate dagli Stati membri.
Vedo che il paese del relatore, ad esempio, ha di recente adottato una serie di provvedimenti che hanno in realtà chiuso un'altra volta il mercato postale in Germania.
(GA) Signora Presidente, il servizio postale in Irlanda svolge una funzione centrale nelle vite delle comunità rurali, soprattutto per gli abitanti rurali e coloro che vivono in regioni remote e non hanno vicini nei dintorni.
Pertanto accolgo con favore la fornitura del servizio universale, qualcosa che è di vitale importanza per la popolazione in Irlanda e, non ho dubbi, in ogni altro Stato membro.
Desidero innanzi tutto congratularmi con il relatore, l'onorevole Ferber, per essere rimasto saldamente fedele a questo principio che dovrebbe essere inserito nei nostri progetti di documenti, e a tale proposito reputo altresì positivo che l'Irish Post Office in Irlanda introduca il nuovo servizio finanziario, a dimostrazione del fatto che gli operatori dei servizi postali possono adeguarsi ai nuovi requisiti del mercato pur continuando a fornire il loro servizio postale universale.
Inoltre accolgo con favore la recente sentenza pronunciata dalla Corte di giustizia in base alla quale un prestatore di servizi postali ha la facoltà di aderire a un accordo relativo alla distribuzione di pagamenti della previdenza sociale.
(PT) È stato nel corso della Presidenza portoghese che il Consiglio ha deciso la totale apertura del mercato dei servizi postali a livello dell'Unione europea a partire dal 31 dicembre 2010, applicando le regole di concorrenza a un settore, qualcuno sostiene, che dovrebbe essere un servizio pubblico, nell'ottica di creare un mercato interno dei servizi postali.
"Splendido”, affermerà il Primo Ministro portoghese.
La decisione, tuttavia, rappresenta un duro colpo per i servizi postali pubblici, soprattutto con l'abolizione delle aree riservate, mettendo in moto un processo finalizzato al loro smantellamento e cedendole a imprese transnazionali guidate dal profitto, e a spese dell'erario pubblico, compromettendo i diritti della nazione e dei lavoratori del settore.
Se esistevano dubbi riguardo al vero significato dell'inclusione del "protocollo sui servizi di interesse generale” nel progetto di Trattato, questa direttiva li dissipa tutti: continuazione dello smantellamento e della distruzione dei servizi pubblici, minaccia della proprietà e della fornitura da parte di società pubbliche gestite e controllate democraticamente.
Pertanto la nostra proposta è di respingere la direttiva.
(SV) Signora Presidente, la posta è uno dei servizi pubblici che i cittadini dei nostri paesi, vecchi e giovani, tengono in massimo conto.
Pertanto la formulazione della decisione è di importanza vitale.
Nei precedenti dibattiti sulla direttiva ho espresso il timore che le esigenze delle aree scarsamente popolate potessero rimanere neglette.
Non era chiaro che lo stesso servizio sarebbe stato garantito a tutti.
In occasione di un Tempo delle interrogazioni, il Commissario McCreevy mi promise che la fornitura di un servizio universale non avrebbe subito alcun cambiamento.
Ora abbiamo un compromesso che garantisce che coloro di noi che vivono in aree scarsamente popolate avranno la raccolta e la consegna della posta cinque giorni alla settimana esattamente come tutti gli altri.
Domani sosterrò il compromesso alla direttiva postale.
Speriamo che questo comporti un servizio migliore, prezzi inferiori e un sistema postale più efficace per ognuno, quando deregolamentiamo il mercato unico in un ulteriore settore.
(NL) Signora Presidente, desidero ringraziare di cuore il nostro relatore, l'onorevole Ferber, per il lavoro che ha svolto.
È riuscito a far sì che il Parlamento pervenisse a un accordo in fase di prima lettura su questo difficile tema, anche se entrambi, lui ed io, siamo dell'opinione che si dovrebbe compiere un ulteriore passo.
Alla fine, comunque, la nostra posizione unita è stata quella suggerita dal Consiglio e pertanto anch'io condivido incondizionatamente la posizione comune.
I membri del gruppo socialista e i rappresentanti dei Verdi hanno purtroppo una paura terribile e non riescono a vedere le enormi opportunità che questa direttiva offrirà in termini di nuove imprese e posti di lavoro.
Sono assolutamente convinto di questo e vari esempi in alcuni Stati membri avallano quanto affermo.
Ma tutto ora dipenderà dal trattamento che la Commissione europea riserverà alla direttiva, affinché non rimanga lettera morta.
Se la direttiva verrà introdotta, di certo comporterà l'apertura dei mercati.
I consumatori disporranno di servizi migliori, e non si delineerà la situazione che osserviamo in Germania, dove i nuovi operatori vengono spremuti, e non solo loro, ma anche le nuove imprese, i nuovi servizi, i nuovi posti di lavoro, fuori dal mercato con il pretesto della protezione sociale.
Sono quindi soddisfatta della risposta che ho ricevuto ieri dalla Commissione europea.
Mi risulta che la Commissione si accinga ad avviare un'inchiesta riguardo alla situazione in Germania.
Vorrei esortarvi a procedere e a farlo in tempi rapidi, perché i nuovi operatori sul mercato tedesco sono in una pessima situazione e sarebbe davvero terribile se le cose non funzionassero, esattamente come creare un precedente sbagliato.
Secondo me la Francia e altri paesi si allineeranno e così alla fine non avremo ottenuto proprio nulla.
Pertanto la Commissione ha qui un'enorme responsabilità.
Mi auguro che userete ogni possibile canale giuridico e che eserciterete anche la dovuta pressione politica per garantire che la direttiva sia applicata in modo adeguato nel mercato postale europeo.
(RO) Signora Presidente, signor Commissario, i servizi postali rivestono enorme importanza per la vita economica e sociale delle collettività.
Dobbiamo pertanto garantire l'accessibilità a tali servizi e soprattutto dobbiamo assicurarne la qualità.
La totale liberalizzazione del mercato dei servizi postali, tra cui le consegne di peso inferiore ai 50 grammi, consentirà di rafforzare la concorrenza, e comporterà l'ingresso di nuovi operatori e la creazione di posti di lavoro.
Desidero tuttavia soffermarmi su vari aspetti importanti.
In primo luogo, è essenziale garantire la prestazione del servizio universale e che ogni cittadino potrà ricevere la posta, a prescindere da dove viva, se in cima a una montagna o su un'isola.
In secondo luogo, dobbiamo assicurare condizioni di lavoro dignitose in questo comparto; in particolare, dobbiamo garantire che l'esistenza di salvaguardie sociali riguardo a posti di lavoro e redditi.
In terzo luogo, affinché gli Stati membri garantiscano il servizio universale, è essenziale che definiscano quanto prima i rispettivi canali di finanziamento.
Riguardo a questo fattore, la direttiva concede flessibilità agli Stati membri.
Infine, siccome viviamo in un mondo sempre più digitalizzato, è fondamentale che gli operatori postali diversifichino l'attività svolta in modo da fornire anche servizi elettronici.
Alcuni Stati membri possono godere di due anni un più per attuare appieno la liberalizzazione dei servizi postali.
A prescindere dal momento in cui avviene tale processo, gli operatori postali devono offrire una gestione efficace che garantisca l'elevata qualità dei servizi prestati.
(PL) Signora Presidente, consentire a operatori privati di fornire sevizi postali è una decisione controversa.
Il tempo ci dirà se è a vantaggio dei consumatori.
Non dobbiamo dimenticare che in alcuni dei nuovi Stati membri con un livello inferiore di sviluppo, le istituzioni difendono gli interessi della concorrenza e i consumatori non sono un elemento particolarmente presente nella coscienza pubblica.
Sussiste il pericolo di rompere l'equilibrio tra gli interessi del capitale e quelli dei consumatori.
Fissare la scadenza al 2012 è quindi una decisione accolta con favore.
Nel contempo, suggerirei di esaminare prima del 2012 il funzionamento del mercato dei servizi postali in quei paesi che hanno già adottato le nuove norme, nell'ottica di individuare ed evitare qualsiasi irregolarità negli altri Stati.
Ritegno anche che un operatore che fornisce servizi pubblici dovrebbe essere premiato dalle autorità e non, come suggeriscono gli autori della relazione, semplicemente ricompensato.
Anni di lavoro col capo chino su questo atto legislativo hanno ingrigito i capelli dell'onorevole Ferber.
Confido che l'introduzione delle nuove norme non sarà fonte per lui di ulteriore sofferenza e non gli faccia quindi perdere i capelli.
(DE) Signora Presidente, è del tutto ovvio che la posizione dell'onorevole Ferber e quelle dell'onorevole Wortmann-Kool e di altri membri siano diametralmente opposte.
Credo che sia sbagliato trattare la privatizzazione e la liberalizzazione dei servizi pubblici come la risposta tipo alla globalizzazione.
Ho altresì motivo di pensare che un numero sempre maggiore di persone non sia a favore di questo approccio.
In un referendum svoltosi a Lipsia la settimana scorsa, l'80% dell'elettorato, o piuttosto di coloro che sono andati alle urne, ha respinto la liberalizzazione, impedendo così al consiglio comunale di procedere a qualsiasi privatizzazione per i prossimi tre anni.
Permettetemi anche di aggiungere che non è semplicemente il caso che la direttiva che stiamo discutendo oggi incorpori reali garanzie per proteggere le persone, i dipendenti, dal dumping sociale.
Abbiamo visto come in Germania l'introduzione di salari minimi nei servizi postali si sia scontrata con la resistenza proprio da parte di quelle imprese che hanno costruito le basi della loro attività su retribuzioni estremamente basse.
Mi preoccupano anche non poco le implicazioni delle pubbliche istituzioni che attribuiscono contratti a tali imprese.
(PL) Signora Presidente, sono oltre 15 anni che si protrae il lavoro riguardo alla liberalizzazione del settore postale, che per l'Unione rappresenta nel complesso un valore annuo pari a 90 miliardi di euro.
Oggi siamo alla vigilia della votazione in materia e ci accingiamo a inscrivere questa normativa nella storia dell'Unione. Desidero congratularmi con il relatore per l'eccellente documento prodotto.
L'attuale versione del progetto è un ampio compromesso che sembra aver conseguito i principali obiettivi: pieno completamento del mercato interno dei servizi postali, soprattutto grazie alla fine del monopolio della posta, e garanzia della prestazione di un servizio pubblico sempre di alta qualità e a basso costo.
Il presente testo della direttiva non è tuttavia ambizioso come la proposta originale della Commissione.
Nel corso delle delibere, l'idea di partenza di una liberalizzazione a favore di una graduale e piuttosto prudente apertura del mercato postale per le lettere di peso inferiore ai 50 grammi si è delineata con sempre maggiore chiarezza.
Tale impostazione è riflessa nella data di compromesso per l'entrata in vigore della direttiva, nel caso specifico dei nuovi Stati membri e dei paesi con piccole popolazioni, aree geografiche contenute e clausole di servizio pubblico.
La scadenza del 31 dicembre 2012 per gli Stati membri che hanno aderito all'Unione nel 2004 sembra inutilmente distante.
Capisco che sia un elemento del compromesso negoziato, che abbiamo accettato, ma può frenare i cambiamenti proposti.
Temo che un periodo così lungo, di oltre quattro anni, per l'entrata in vigore della direttiva non faccia altro che rallentare i cambiamenti che, nel caso di un arco di tempo di due anni, ad esempio, produrrebbero i loro effetti quasi immediatamente.
Infine, desidero associarmi alla richiesta dell'onorevole Pleštinská affinché vengano reintrodotte nella direttiva proposta le disposizioni relative ai non vedenti e agli ipovedenti, che nell'attuale versione non compaiono.
(NL) Signora Presidente, desidero ringraziare il relatore e i miei colleghi che hanno contribuito a conseguire un risultato che è un notevole miglioramento rispetto alla proposta originale della Commissione.
Capisco che molti di noi vogliano lasciarla così com'è, ma dietro agli elementi positivi che sono stati aggiunti alla direttiva si insinuano anche alcuni pericoli.
Non è stato in effetti ancora raggiunto nulla, perché agli Stati membri viene attribuita un'enorme responsabilità riguardo a due punti cruciali.
Innanzi tutto, permangono ancora molti interrogativi sul finanziamento del servizio universale.
Gli Stati membri possono scegliere tra una rosa di possibilità, ma non è sempre chiaro se effettivamente funzionano.
In molti casi questo comporterà ogni genere di controversia, tra cui quelle legali.
Ritengo pertanto che sarebbe utile precisare un paio di aspetti: uno, che agli Stati membri incombe l'obbligo di garantire il servizio universale e di finanziarlo a prescindere dalle circostanze e, due, che agli Stati membri si deve chiedere di predisporre le cose al meglio e prepararsi a questa nuova situazione con cura e a tempo debito.
Il secondo aspetto importante riguarda il campo sociale.
Qui è d'uopo sottolineare che la direttiva consente agli Stati membri di imporre a tutti gli operatori postali, attraverso un sistema di licenze, di rispettare gli stessi contratti collettivi, per esempio, o altre norme minime.
È una buona idea, ma è ancora solo facoltativa, e sarà applicata in modo diverso da uno Stato all'altro.
In breve, ritengo che la direttiva potrebbe essere inasprita e questo non ha niente a che vedere con la paura, ma rispecchia il fatto che un libero mercato deve essere regolamentato e che il processo di liberalizzazione deve essere preparato con attenzione.
(EL) Signora Presidente, esprimiamo la nostra disapprovazione nei confronti della Commissione europea, del Consiglio e del nostro relatore, in quanto non hanno fatto alcun riferimento alle oscillazioni del numero dei lavoratori del settore, alle condizioni di lavoro, agli orari o alla retribuzione.
Analogamente, non è stata prevista alcuna disposizione relativa a un controllo efficace delle politiche dei prezzi per le imprese, né riguardo alle situazioni di monopolio privato nell'ambito del trasporto pacchi e della posta espressa.
Inoltre, la relazione sottolinea l'occupazione stabile negli Stati membri, nonostante le fluttuazioni locali, ma non è stato prodotto il benché minimo dato a dimostrazione di quanto sostenuto.
Date queste premesse, quindi, non è possibile procedere a una valutazione adeguata negli interessi dei lavoratori.
Infine, occorrerebbe sottolineare che il Consiglio ha, in un certo qual senso, ratificato gli emendamenti del Parlamento, consentendo però di discutere all'infinito sulle conseguenze sociali per i dipendenti dei servizi e per i consumatori.
(DE) Signora Presidente, il completamento del mercato interno dei servizi postali illustra ampiamente la fondatezza del proverbio "Perseverando arrivi”.
Persino io posso sostenere il progetto che abbiamo sul tavolo, risultato di quindici anni di dura contrattazione.
Appartengo a quella schiera che avrebbe preferito preservare il monopolio delle amministrazioni postali nazionali per le lettere di peso inferiore ai 50 grammi.
Ora questa ultima fase della deregolamentazione controllata del mercato postale deve entrare in vigore il 1° gennaio 2011.
Per quanto attiene alla struttura dei servizi postali in Lussemburgo, ossia l'obbligo normativo che prevede di ricorrere a volontari delle forze armate nel servizio pubblico e i relativi costi, non avrei potuto condividere la rapida e non sufficientemente controllata liberalizzazione del mercato dei servizi postali, perché questo avrebbe avuto conseguenze insopportabili per il personale e i clienti della posta.
Per la prima lettura, ho quindi chiesto al relatore, l'onorevole Ferber, di prevedere una proroga di due anni della scadenza di recepimento a favore dei paesi piccoli con un numero di abitanti relativamente contenuto affinché possano continuare a limitare la fornitura di certi servizi all'operatore del servizio universale, e ringrazio il collega per la comprensione dimostrata.
Avevo circoscritto con discrezione questa intesa affinché il Lussemburgo beneficiasse dell'esenzione, ma i ministri hanno preferito evitare qualsiasi malinteso e precisato i nomi dei paesi interessati.
E con questo siamo sicuri.
La cosa importante è che il servizio universale garantisca la raccolta della posta e la sua consegna rapida agli indirizzi di privati o di imprese indicati in ogni giorno lavorativo, anche nelle aree remote o scarsamente popolate.
Anche la questione del finanziamento esterno che potrebbe essere necessario per coprire i costi netti del servizio universale, e quindi l'aspetto delle tariffe accessibili, è stata regolamentata in modo soddisfacente.
Infine, sono state adottate le misure più adeguate volte a salvaguardare i posti di lavoro qualificati a tempo indeterminato presso gli operatori del servizio universale nonché a garantire il rispetto delle condizioni di lavoro e dei regimi di sicurezza sociale basati sulle disposizioni giuridiche in vigore o su contratti collettivi, contrariamente a quanto avrebbe voluto farci credere la sinistra.
Dovrebbero leggere il testo del progetto.
Il documento afferma espressamente che nella preparazione della deregolamentazione del mercato postale si deve tener conto delle considerazioni sociali.
Per quanto riguarda l'emendamento presentato dai nostri missionari filantropici in merito ai servizi postali gratuiti per i soggetti ipovedenti, personalmente non comprendo il motivo per cui le persone agiate con disturbi della vista dovrebbero spedire la loro posta senza pagare ma a spese dei contribuenti.
In ogni caso, coloro che propongono questo emendamento sono sulla strada sbagliata, perché spetta agli Stati membri garantire tali dettagli.
Subsidiarité oblige!
(HU) Grazie, signora Presidente.
Onorevoli colleghi, la graduale apertura del mercato dei servizi postali è un'importante pietra miliare per il conseguimento del mercato interno.
Contribuirà a porre termine ai diritti speciali che imperano nei settori postali, e fisserà una data precisa e irrevocabile per la liberalizzazione del mercato, garantendo un servizio universale dal livello elevato e sostenibile.
L'apertura del mercato rafforzerà la concorrenza e quindi il livello del servizio può migliorare in termini di qualità, prezzo e opportunità di scelta.
Questa misura promuoverà l'armonizzazione dei principi fondamentali relativi alla disciplina dei servizi postali e probabilmente si tradurrà in tariffe inferiori, servizi potenziati e più innovativi, e creerà migliori condizioni di crescita e occupazione.
L'emendamento alla direttiva è il risultato di un compromesso esemplare, un compromesso che ha tenuto conto delle differenze riconducibili alle caratteristiche storiche ed economiche degli Stati membri.
Non trascura il fatto che prepararsi alla liberalizzazione richiede più tempo in alcuni Stati membri, principalmente quelli dell'Europa centrale e orientale.
Allo stesso tempo, considerando gli interessi di altri e al fine di evitare distorsioni della concorrenza nel mercato in paesi in cui il settore postale è già totalmente aperto, i servizi postali dei paesi che non stanno ancora procedendo alla liberalizzazione del rispettivo mercato possono non fornire servizi fino alla scadenza della proroga prevista alla fine di dicembre 2012.
Desidero ringraziare l'onorevole Ferber per il lavoro svolto, ma i ringraziamenti sono doverosi naturalmente anche nei confronti dell'onorevole Simpson, il relatore ombra.
(PT) Mi congratulo con gli onorevoli Ferber e Simpson per la qualità della relazione presentata e con tutti i membri e le parti coinvolti per la disponibilità dimostrata durante la procedura negoziale.
La liberalizzazione del mercato dei servizi postali è ancora ben lungi dal conseguire un mercato competitivo in cui i consumatori e le società sono quelli che traggono i maggiori benefici.
Per questo motivo ho sostenuto che l'approccio della Commissione potrebbe non garantire a sufficienza il servizio universale.
Ho quindi sostenuto la posizione assunta del relatore ombra, l'onorevole Simpson, sulla necessità di assicurare il servizio universale e di introdurre un fondo di compensazione, nonché riguardo all'impegno di aprire i servizi di fornitura postale inferiore ai 50 grammi nel 2010, o in casi specifici, ad esempio i nuovi Stati membri con regioni ultraperiferiche, entro il 31 dicembre 2012.
Sono soddisfatto per quanto attiene alle disposizioni speciali relative a certi Stati, benché debba sottolineare che potrebbero non essere adeguate e richiedere misure supplementari.
Sul versante dell'occupazione, mi fa piacere che sia stata aggiunta in precedenza una clausola che rende obbligatoria la presentazione di una relazione sullo sviluppo complessivo dell'occupazione nel settore, sulle condizioni di lavoro applicate da tutti gli operatori in uno Stato membro e su qualsiasi futura misura.
Sono molto soddisfatto della posizione comune raggiunta, ma appoggio gli emendamenti presentati dai miei colleghi, tra cui gli onorevoli Savary, El Khadraoui e l'onorevole Ayala Sender, e dal mio gruppo parlamentare, in quanto rafforzano l'idea della necessità di un processo ponderato di liberalizzazione volto a potenziare la parità dell'accesso universale, lo sviluppo e l'occupazione.
Per tutti questi motivi, esorto la plenaria a sostenere la presente relazione e il Consiglio e a pronunciarsi a favore della posizione del Parlamento.
(EN) Signora Presidente, il Parlamento dovrebbe accogliere gli emendamenti da noi presentati a questa direttiva onde reintrodurre i servizi postali gratuiti obbligatori per le persone non vedenti
Onorevole Vizjak, asserite di essere aperto e flessibile e ora avete respinto di netto gli emendamenti del Parlamento sui servizi gratuiti obbligatori per i ciechi.
Abbiamo sentito l'onorevole Orban affermare stasera, a nome del Commissario McCreevy, che i nostri emendamenti non apportano alcun valore aggiunto agli utenti postali.
Onorevole Orban, i non vedenti non sono forse utenti delle poste?
E il reale valore aggiunto di cui parla non è forse dato dai costi effettivamente aggiunti che le persone non vedenti saranno costrette a pagare?
Onorevole Ferber, mi spiace dire che credo che lei abbia commesso un errore nel convenire di far cadere questo requisito che il Parlamento ha accolto in prima lettura.
Ieri ha anche sbagliato a rispondere alla mia domanda: c'è una minaccia che incombe sui servizi prestati alle persone cieche?
Mi auguro lo faccia oggi.
Perché se non c'è, per quale motivo si oppone a inserire la misura nella direttiva?
Se invece c'è, ciò comprova che dobbiamo inserirla?
In Italia, Germania, Finlandia, Paesi Bassi, Grecia e Portogallo, l'ufficio postale, non il governo, offre questo servizio gratuitamente.
In un mercato liberalizzato, gli operatori nuovi e quelli già presenti cercheranno inevitabilmente di tagliare i costi; le persone cieche non devono essere le vittime di questa scelta.
In Nuova Zelanda, a seguito dell'apertura del mercato i servizi riservati a questa categoria sono cessati.
Non dobbiamo permettere che qui avvenga lo stesso.
Infine, mi rivolgo a coloro che affermano di essere vicini alle persone disabili ma che questa non è la sede adatta né è il modo giusto di farlo; ci avete detto ciò in occasione della direttiva sugli ascensori e della direttiva sugli autobus di linea e granturismo, altra normativa su un mercato unico.
Tuttavia il Parlamento ha detto no e noi abbiamo insistito sull'accesso vincolante per le persone con disabilità.
Oggi, di nuovo, dobbiamo insistere sui diritti obbligatori per i non vedenti e gli ipovedenti d'Europa.
(SK) Signora Presidente, la ringrazio per avermi concesso la parola.
La posizione comune adottata dal Consiglio non include gli emendamenti relativi ai servizi postali gratuiti per i non vedenti, anche se in prima lettura il Parlamento europeo ha votato a favore del mantenimento dei servizi postali gratuiti per i non vedenti a seguito della liberalizzazione del mercato postale europeo.
Era mia intenzione appoggiare l'emendamento n.
3 presentato dall'onorevole Eva Lichtenberger, in cui si ribadiva la posizione del Parlamento della fase di prima lettura.
A seguito della discussione di oggi con il relatore, l'onorevole Markus Ferber, sono stata informata che l'approvazione di uno qualsiasi degli emendamenti pregiudicherebbe un compromesso concordato in precedenza in merito all'adozione in seconda lettura della direttiva relativa al completamento del mercato interno dei servizi postali comunitari, il che potrebbe significare avviare la procedura di conciliazione.
Comprendo quale importanza rivesta l'adozione della direttiva in parola.
Una volta recepita nel diritto nazionale, gli Stati membri potranno risolvere questa questione in conformità del principio di sussidiarietà.
Desidero pertanto esortare tutti gli Stati membri a fornire gratuitamente ai non vedenti e agli ipovedenti i serzi postali nel rispetto del principio di sussidiarietà e degli obblighi dei servizi universali.
(PL) Signora Presidente, anch'io desidero sostenere gli emendamenti relativi alle persone ipovedenti.
Se l'Unione europea dichiara urbi et orbi che non tollera alcuna discriminazione, allora anche l'accesso ai servizi postali deve essere pari per tutti, e nel caso delle persone ipovedenti significa accesso assistito.
(EN) Signora Presidente, la presente direttiva è purtroppo l'ennesimo esempio di come una normativa comunitaria incompetente e applicata in modo indiscriminato a tutti si ripercuota negativamente sulla vita del popolo britannico.
Questa direttiva è la causa della chiusura degli uffici postali e della perdita del posto di lavoro degli addetti del settore postale.
Gli uffici postali svolgono una funzione vitale nella comunità, soprattutto per gli anziani, i poveri, le persone immobilizzate e con disabilità.
Questa è solo una di una moltitudine di norme dell'UE che ha danneggiato, e continuerà a danneggiare, il mio paese.
I cittadini del Regno Unito lo sanno, ed è uno dei motivi per cui abbiamo rifiutato di indire un referendum sulla Costituzione dell'UE.
Se venisse ratificata, possono aspettarsi molte altre situazioni analoghe.
(EN) Signora Presidente, ritengo che il relatore sia riuscito in generale, pur se non del tutto, a conseguire un risultato di buon equilibrio.
La fornitura del servizio universale garantirà ai consumatori pieno accesso ai servizi postali e gli Stati membri disporranno della flessibilità necessaria per definire il meccanismo più efficace ed efficiente atto ad assicurare l'obbligo di servizio universale.
Quest'ultimo assicurerà la creazione di un numero sufficiente di punti di accesso affinché si tenga pienamente conto delle esigenze degli utenti delle aree rurali e scarsamente popolate, e so che questo aspetto sarà accolto con favore, soprattutto nel mio paese, l'Irlanda.
Devo ammettere che in un primo tempo ho nutrito qualche riserva riguardo all'impatto sui lavoratori postali, ma gli Stati membri già dispongono dell'autorità per regolamentare le condizioni di occupazione e la contrattazione collettiva del settore, laddove questo non porta a una concorrenza sleale.
Infine, desidero far presente che appoggio l'emendamento che introdurrebbe l'obbligo di fornire servizi gratuiti a persone non vedenti e ipovedenti.
Non sono d'accordo con il Commissario Orban - o è il Commissario McCreevy? -; credo che apporterà valore aggiunto, perché in un mercato totalmente liberalizzato, i servizi gratuiti per i non vedenti e gli ipovedenti cesseranno, e si aggiungerà valore se potremo garantire la continuazione di tali servizi.
(SK) Signora Presidente, grazie per avermi concesso la parola.
Innanzi tutto desidero ringraziare l'onorevole Ferber per l'eccellente relazione, grazie alla quale la direttiva a lungo attesa entrerà subito in vigore, il che significa che a partire dal 1° gennaio 2009 segnerà il pieno completamento del mercato interno dei servizi postali comunitari.
Sono particolarmente soddisfatto che sia stato mantenuto il principio di sussidiarietà e che l'attuazione concreta sia stata lasciata agli Stati membri, che elaboreranno la legislazione adeguata alla loro specifica situazione.
Desidero tuttavia sottolineare anche l'aspetto sociale di questa normativa per quanto attiene ai diritti delle persone con disabilità, in particolare i non vedenti e gli ipovedenti, e il loro diritto ad avvalersi di servizi postali gratuiti.
Invito i miei colleghi a sostenere gli emendamenti in materia presentati in plenaria questa settimana e che il Parlamento ha adottato in prima lettura.
Si tratta di servizi appropriati e di vitale importanza per questa fascia della popolazione: soggetti con redditi eccezionalmente bassi, aree con tassi di disoccupazione molto elevati e persone in situazioni sociali difficili, per non parlare di coloro che sono vittime dell'esclusione sociale.
(EN) Signora Presidente, grazie per l'opportunità che mi viene offerta di contribuire al presente dibattito.
Mi congratulo con il relatore per il lavoro svolto. ritengo che il pubblico pensi che stia già accadendo qualcosa, perché in molti Stati membri non esiste un servizio postale di pari valore tra le varie regioni.
Mi fa piacere vedere che a questo ambito si applicherà il principio della sussidiarietà e che gli Stati membri decideranno riguardo al modo migliore di mettere in atto un mercato deregolamentato.
Sostengo quanto affermato dal mio presidente di intergruppo, l'onorevole Richard Howitt, riguardo al problema della disabilità.
Purtroppo, l'obiezione sollevata è stata che ne beneficeranno le persone non vedenti ricche.
Mi spiace dirlo, ma in Europa e nel mondo sono molto pochi i non vedenti agiati.
Vorrei potessimo alzarci e dichiarare che sono tutti ricchi e, certo, famosi, ma non è questo il caso.
Ritengo che dobbiamo assumere una posizione forte al riguardo, giusto per dimostrare che l'Europa è per la libera circolazione di capitali e servizi, ma al contempo si preoccupa per coloro che non hanno voce e sono privi della vista.
Presidente in carica del Consiglio. - (SL) Il vivace dibattito di oggi ha dimostrato che ci sono molte divergenze di opinioni, peraltro giustificabili, riguardo alla regolamentazione di questo servizio pubblico tradizionale e di antichissima data.
È stato anche giusto che siano stati espressi vari punti di vista nonché preoccupazioni.
Dobbiamo tuttavia sottolineare che il testo proposto è un compromesso equilibrato tra, da un lato, l'apertura del mercato interno dei servizi postali, garantendo competitività e il valore aggiunto che ne discende, e, dall'altro lato, la protezione dei consumatori e la tutela dei diritti dei consumatori, dei diritti dei gruppi vulnerabili di consumatori e di coloro che vivono in aree remote.
In breve, secondo il Consiglio, il testo di compromesso è valido e desidero esprimere il mio sostegno per questa affermazione.
Apprezzo altresì l'intenzione sottesa a certi emendamenti, ma grazie ai confronti nelle precedenti discussioni si è pervenuti a una soluzione finale di compromesso.
Siamo pertanto dell'avviso che sia un buon testo e mi auguro che domani diate prova di saggezza politica quando avrete la possibilità definitiva di appoggiare il documento in questione.
Membro della Commissione. - (RO) Prima di tutto desidero esprimere i miei ringraziamenti a tutti coloro che hanno partecipato alla discussione e sottolineare che questo dibattito ha dimostrato che i rappresentanti di quest'Assemblea nutrono grande interesse nei confronti di questo fascicolo.
Un interesse strettamente legato al ruolo vitale che i servizi postali svolgono nell'economia europea e nella vita quotidiana dei cittadini europei.
Mi permetto di sottolineare che il completamento di questo processo garantirà a tutti i cittadini europei e alla comunità imprenditoriale un servizio universale di altissima qualità.
Il principale obiettivo della riforma postale è avvantaggiare tutti i consumatori e gli utenti dei servizi postali, tra cui gruppi con esigenze specifiche.
A questo proposito, ho prestato particolare attenzione ai contributi di vari deputati che hanno chiesto di continuare a offrire gratuitamente il servizio alle persone non vedenti e ipovedenti.
La Commissione europea è particolarmente sensibile a queste preoccupazioni.
Riteniamo che la liberalizzazione del mercato non cambierà la situazione e che gli obblighi internazionali continueranno a essere rispettati in toto.
Desidero sottolineare che la posizione comune specifica che la liberalizzazione del mercato non impedirà di prestare gratuitamente i servizi ai non vedenti e agli ipovedenti.
In conformità dell'articolo 23 della direttiva, la Commissione europea deve presentare una relazione sull'applicazione della direttiva stessa, comprese informazioni sui gruppi menzionati.
La Commissione ritiene che la direttiva, nell'attuale formulazione cui il Parlamento europeo ha contribuito in misura significativa, sia il quadro giuridico più adeguato, che porterà qualità elevata e sostenibilità nel settore dei servizi postali europei, nel rispetto degli obblighi internazionali.
In conclusione, onorevoli deputati, siamo dell'avviso che la relazione, nella versione elaborata dall'onorevole Markus Ferber e adottata in sede di commissione per i trasporti a grande maggioranza, debba essere sostenuta.
Signora Presidente, signor Presidente in carica del Consiglio, signor Commissario, onorevoli colleghi, permettetemi solo qualche osservazione.
Primo, mi farebbe più piacere se i membri di quest'Assemblea che pronunciano discorsi appassionati affinché senta tutto il mondo rimanessero in Aula almeno per il resto della discussione.
Mi ha un po' deluso questo atteggiamento, devo ammettere.
Mi riferisco in particolare a deputati come l'onorevole Lichtenberger.
Secondo, devo far presente che qui stiamo discutendo di liberalizzazione e non di privatizzazione.
Le questioni di diritto della proprietà degli attuali servizi postali non interessano l'Unione europea e non sono neppure citate nella direttiva.
Terzo, mi permetto di ricordare che 500 anni fa, quando furono introdotti i primi servizi postali, se ne incaricavano imprese private.
Solo successivamente i governi decisero che potevano fornirli meglio.
Pertanto non facciamo del revisionismo storico, per favore.
Quarto, vorrei rammentare all'Assemblea che anche dei monopoli statali si fa un cattivo uso.
Sono lieto che l'onorevole Zimmer abbia richiamato l'attenzione su questo problema.
La collega è originaria infatti di una regione in cui lo Stato ha di certo abusato del proprio monopolio postale fino al 1990, a scapito di persone innocenti.
È un altro punto che è doveroso chiarire nel presente dibattito.
Vorrei chiarire per bene un punto: nella normativa non abbiamo dimenticato le persone non vedenti.
Sono incluse, ma in un modo che si accorda con lo spirito della direttiva in oggetto.
Attraverso le sue disposizioni, l'Unione europea sta dicendo agli Stati membri che sono responsabili del servizio universale e del finanziamento degli obblighi del servizio universale, che devono garantire, tramite procedure di concessione licenze e autorizzazioni, il proseguimento nel lungo periodo di determinati servizi, ad esempio dei servizi postali per i non vedenti.
Sono molto grato al signor Commissario per aver annunciato che la Commissione intende prendere in considerazione questo problema nella sua relazione ai sensi dell'articolo 23 della direttiva.
Non abbiamo dimenticato alcun dettaglio, non abbiamo dimenticato i non vedenti.
Nondimeno, mi chiedo perché questi ultimi debbano godere di accesso gratuito garantito dalla normativa europea e invece coloro che usano la sedia a rotelle no.
Dovremmo riflettere anche su questo particolare.
La discussione è chiusa.
La votazione si svolgerà domani, 31 gennaio 2008.
Dichiarazioni scritte (articolo 142)
per iscritto. - (FR) Accolgo con favore l'adozione, in seconda lettura, della posizione comune del Consiglio che modifica la direttiva del 1997 sui servizi postali relativa al pieno completamento del mercato interno dei servizi postali comunitari e mi congratulo con il mio prezioso collega tedesco, l'onorevole Markus Ferber, per l'enorme lavoro svolto.
Mi fa piacere che il Consiglio abbia accolto tutti gli aspetti chiave della posizione del Parlamento europeo, in particolare lo spostamento della data generale per l'apertura del mercato al 31 dicembre 2010, con una proroga di due anni per quegli Stati membri che hanno aderito all'Unione nel 2004; il principio di un servizio universale che comprenda almeno una consegna e una raccolta cinque giorni la settimana per ogni cittadino dell'UE, con il mantenimento di un numero sufficiente di punti di accesso nelle regioni rurali, remote o scarsamente popolate; il rispetto della sussidiarietà riguardo a considerazioni sociali, un aspetto su cui mi auguro le parti sociali lavoreranno a livello europeo.
Mi spiace che non sia stata inserita la disposizione relativa alla creazione di un meccanismo europeo di regolamentazione.
Infine, esprimo l'auspicio che gli operatori raggiungano presto un accordo sull'introduzione di un francobollo europeo per le lettere da 50 grammi, questione in merito alla quale intendo avviare a breve un'iniziativa politica.
La posizione comune soddisfa le richieste avanzate dal Parlamento nelle votazioni in prima lettura, nonché gli emendamenti proposti dalla commissione per l'occupazione e gli affari sociali.
La Commissione ha tuttavia fornito una precisa ricerca sull'impatto che la liberalizzazione dei servizi postali potrebbe avere sull'occupazione.
Nel suo parere, la commissione competente ha chiesto una valutazione d'impatto degli effetti di questa misura sugli oltre cinque milioni di posti di lavoro collegati o dipendenti dai servizi postali.
Lo studio è facilitato dal fatto che i servizi postali sono già stati liberalizzati in molti Stati membri dell'UE, ad esempio nel Regno Unito, in Svezia e nei Paesi Bassi.
Dall'esperienza maturata finora da questi paesi non emerge che l'apertura del mercato abbia comportato un aumento del numero di posti di lavoro nel settore o una qualità migliore.
Ritengo che dovrebbero essere previsti determinati meccanismi di protezione da applicare in situazioni in cui la comparsa sul mercato di nuovi operatori si traduca in licenziamenti massicci.
Uno dei dispositivi a disposizione delle società e degli Stati membri interessati potrebbe essere il Fondo europeo di adeguamento alla globalizzazione.
Signora Presiddente, la strada verso la liberalizzazione dei servizi postali si sta allungando e di ciò è in parte responsabile il Parlamento europeo che ha prorogato la scadenza della Commissione europea di due anni.
La posizione assunta dalle delegazioni nazionali riflette la situazione variegata sui mercati dei 27 paesi.
Svezia, Regno Unito e Finlandia, quali capifila del mercato aperto, nonché Germania e Paesi Bassi che hanno compiuto un lungo percorso in quella direzione, tutti interpretano il termine finale come una vittoria del protezionismo.
Prendendo le mosse dal loro modello di economia controllata dallo Stato, i nuovi Stati membri considerano non solo la proposta originale del 2009 ma anche la data di compromesso del 2011 alla stregua di una minaccia ai posti di lavoro nel settore postale.
La Polonia, per esempio, ha circa 100 000 addetti impiegati presso la Poczta Polska, che non è in grado di far fronte alla concorrenza aperta nel medio periodo.
Avendo trovato alleati nei servizi pubblici nell'Europa occidentale, in testa a tutti La Poste francese, sono riusciti a negoziare condizioni speciali che in pratica posticipano il mercato libero alla fine del 2012.
In questo caso, gli interessi di categoria dei lavoratori postali hanno prevalso su quelli dei clienti, che sono stati messi a dura prova nel periodo natalizio a dicembre 2007, momento di picco durante il quale il monopolio postale ha pesantemente dimostrato tutta la sua incapacità.
Il lento sviluppo che ha caratterizzato la liberalizzazione di questo settore del mercato europeo, processo il cui inizio risale al 1989 con il primo progetto di direttiva, dimostra la forza degli interessi di categoria difendendo lo status quo contro l'ampliamento del pubblico interesse.
Abbiamo nuovamente dinanzi a noi una proposta dettata dall'ideologia, e questa volta riguarda i servizi postali.
Non si è proceduto ad alcuna valutazione dell'eventuale impatto sociale, né a una seria consultazione con la dirigenza degli uffici postali, con il personale o con i consumatori.
La liberalizzazione dei servizi postali non segue una precisa richiesta, e non ha né logica né giustificazione.
La gente non vuole trovarsi di fronte una schiera di uffici postali che si fanno concorrenza e commercializzano i rispettivi prodotti.
Gli utenti non vogliono vedere la chiusura dei loro uffici postali locali perché le offerte del mercato non procurano un profitto sufficiente agli operatori postali privati che inonderanno il mercato, mettendo con le spalle al muro imprese pubbliche del calibro di An Post.
Le persone vogliono un servizio postale affidabile che consegni la loro posta senza tanti problemi e che mantenga gli uffici postali locali al centro delle comunità che servono.
Come possono i consumatori considerare con serietà l'idea che l'UE stia promuovendo un'Europa sociale quando la proposta in questione non fa altro che dare loro un altro brutto colpo?
È ora di fermare questa marcia forzata e trascinata dall'ideologia verso la liberalizzazione e la privatizzazione.
Il popolo in Irlanda ha l'opportunità di bloccare tutto questo votando "no” al Trattato di Lisbona.
Sono a favore che il mercato venga liberalizzato quanto prima e accolgo con favore la direttiva che completa la creazione del mercato interno dei servizi postali.
In Estonia la chiusura degli uffici postali piccoli ha generato malcontento tra la popolazione, ma è chiaro che con l'introduzione di nuove tecnologie come Internet la domanda di un servizio postale tradizionale subisca una contrazione.
Dove c'è Internet può nascere una nuova impresa che offre servizi che si avvalgono della rete ed è una situazione da accogliere con favore.
Comprendo anche la necessità di una scadenza precisa negli Stati membri.
È pertanto importante applicare il principio della reciprocità consentendo agli Stati membri di non aprire il rispettivo mercato agli operatori di servizi postali di Stati vicini tutelati dalla normativa nazionale.
L'aspetto importante è che il servizio postale universale sia anche garantito a tutti, compresi coloro che vivono in aree periferiche o nelle isole.
Il servizio postale deve essere abbordabile, di qualità elevata e accessibile a tutti.
Occorre elaborare programmi intesi a un servizio postale universale orientato ai costi, dal momento che il concetto è soggetto a interpretazioni diverse a seconda dello Stato membro.
Ritengo che sussistano i motivi per chiedere di escludere le considerazioni relative ai costi di tutti i servizi dall'indicatore del servizio postale universale.
La liberalizzazione dei servizi postali nell'UE avverrà, non nel 2009, come previsto in origine, ma nel 2011.
In termini economici il settore postale riveste un'enorme importanza e influenza anche altri comparti dell'economia.
Come in tutte le altre aree dell'attività economica, una concorrenza più marcata nel campo delle consegne postali è ragionevole.
Non saranno solo le imprese a beneficiarne, perché anche i consumatori ne trarranno non poco profitto.
Tale situazione sarà tuttavia possibile a patto che le condizioni siano eque.
In altre parole, si deve garantire che le lettere saranno consegnate con la stessa efficienza di sempre e a prezzi accessibili.
Occorre prestare attenzione affinché l'offerta globale dei servizi postali sia assicurata nel lungo periodo e ovunque, anche nelle aree remote.
Rivestono particolare importanza aspetti quali condizioni di lavoro dignitose e, soprattutto, la sicurezza del posto di lavoro per tutti gli addetti dei servizi postali.
È altresì essenziale che le attività degli operatori del settore si svolgano alle stesse condizioni.
È stato stabilito con fermezza fin dall'inizio che questa non doveva essere una liberalizzazione spietata.
Dobbiamo creare un contesto valido e sostenibile per ognuno: per gli operatori postali, il loro personale e, ovviamente, i loro clienti.
L'apertura dei servizi postali alla libera concorrenza comporterà inevitabilmente un peggioramento dei servizi, soprattutto per quanto riguarda paesi scarsamente popolati come la Finlandia.
L'ufficio postale dovrebbe essere un servizio pubblico il cui finanziamento adeguato deve essere garantito utilizzando la liquidità incassata attraverso servizi "facili” da gestire per assistere aree che sono più "difficili”.
Una nazione che desideri preservare la propria unità e il proprio senso di comunità non privatizzerà i servizi postali pubblici.
Ci appoggiamo a un servizio pubblico anche al fine di salvaguardare la protezione della vita privata e garantire il genere di sicurezza richiesto all'ufficio postale.
La privatizzazione potrebbe tradursi in un'insana politica di reclutamento, che comprometterà la fiducia nei confronti dell'ufficio postale.
Questo è il motivo per cui il mio gruppo non vota a favore della posizione sulla privatizzazione adottata dal Consiglio.
La liberalizzazione dei servizi postali è un'area importante del mercato interno europeo.
Tutte le discussioni al riguardo sono state permeate dalle molte preoccupazioni che nutrivamo riguardo ai servizi postali universali.
Ritengo che possiamo basarci sull'esperienza maturata con alcuni mercati postali europei che sono già liberalizzati.
Nei paesi dov'è avvenuto questo processo i servizi postali sono stati garantiti al pari della qualità e il comparto è migliorato grazie a una maggiore efficienza delle attività.
Al contempo, viaggiando in Europa ho trovato servizi scadenti e lenti in molti paesi che tentano di derogare quanto più possibile dai programmi di liberalizzazione.
Inoltre, la presente relazione lascia molto margine di manovra agli Stati membri per quanto riguarda l'attuazione della liberalizzazione.
Molte preoccupazioni che sono state sollevate dovranno essere affrontate dalle autorità nazionali.
Desidero ringraziare l'onorevole Ferber per la perseveranza dimostrata nel trattare questo tema estremamente spinoso.
La totale liberalizzazione dei servizi postali negli Stati membri avrà un impatto positivo non solo sugli utenti e i consumatori di tali servizi, che beneficeranno di servizi nuovi e innovativi e di tariffe postali inferiori, ma anche sull'economia globale dei vari paesi membri.
La proposta di direttiva che affrontiamo in dibattito è completa nella sua attuale formulazione, che prevede per certi Stati membri una proroga del termine per il completamento del processo di liberalizzazione del mercato dei servizi postali.
La Romania è uno dei paesi che beneficia delle nuove disposizioni adottate dal Parlamento europeo.
L'operatore rumeno del servizio universale è in fase di ristrutturazione in base a un calendario fissato dal governo rumeno per il 2007-2010 e i preparativi per la liberalizzazione inizieranno solo successivamente.
Di questa scadenza beneficeranno i consumatori rumeni, in quanto la liberalizzazione del mercato prevista dopo il 1° gennaio 2013 significherà servizi di qualità migliore a un prezzo accessibile.
Presentazione di documenti: vedasi processo verbale
8. (
Controllo dell'applicazione del diritto comunitario (2005) (discussione)
L'ordine del giorno reca la relazione presentata dall'onorevole Frassoni, a nome della commissione giuridica, sulla 23esima relazione annuale della Commissione sul controllo dell'applicazione del diritto comunitario (2005).
relatrice. - Signor Presidente, onorevoli colleghi, l'applicazione del diritto comunitario è una parte essenziale dell'agenda "Legiferare meglio” lanciata dalla Commissione Barroso.
Per un po' di tempo è rimasta una specie di Cenerentola, persa fra la moda dell'impact assessment e quella della riduzione dei costi.
Oggi la Commissione ha un po' raddrizzato il tiro, anche grazie alla pressione esercitata dal nostro Parlamento.
È questa una procedura che da anni segue una strada che, in molti casi, è una specie di tran tran burocratico, dove a un'infrazione ne succede un'altra senza grande effetto, ma che rimane una procedura assolutamente indispensabile.
I numeri parlano molto chiaro.
Ad oggi ci sono circa 2 518 procedure d'infrazione aperte nei settori più diversi e in particolare in materia di ambiente e di mercato interno.
A questo si aggiungono le centinaia, anzi le migliaia, di petizioni che il Parlamento europeo riceve ogni anno e che spesso fanno riferimento a casi specifici di violazione del diritto comunitario, di fronte ai quali il cittadino si sente impotente e quindi si rivolge al Parlamento.
La questione è: con quale chance di essere accontentato?
La procedura d'infrazione è descritta dal Trattato negli articoli 226 e 228 e perciò c'è poco da essere creativi.
Le regole vigenti ci condannano a procedure lente e farraginose dove la misura più efficace - la sanzione pecuniaria - arriva rarissimamente e soltanto alla fine di un tempo molto lungo, addirittura di decenni.
Ma molto, moltissimo, può essere fatto e io ringrazio la Commissione di avere proposto negli ultimi due anni, e poi nel settembre scorso con una comunicazione specifica, una serie di misure che sono analizzate e valutate nel mio rapporto e su cui vorrei fare poi qualche commento.
Ma prima permettetemi di fare una considerazione che io considero cruciale in questo dibattito, perché fare rispettare le leggi può essere un tema molto politico e può essere uno strumento formidabile per accrescere la credibilità e la visibilità delle istituzioni comunitarie.
Voglio citare due esempi concreti di comportamento in parte diverso da parte della Commissione: la crisi dei rifiuti a Napoli e l'autostrada della Via Baltica nella Valle Rospuda in Polonia.
La crisi dei rifiuti a Napoli è figlia diretta delle violazioni che si sono succedute, anni dopo anni, di praticamente tutte le regole comunitarie in materia di rifiuti.
E infatti contro l'Italia sono state aperte negli anni numerosissime infrazioni e la Corte ha condannato l'Italia in molteplici occasioni.
Ma solo ora, dopo anni e quando la situazione è diventata intollerabile per tutti e impossibile da nascondere, la Commissione ha deciso di battere i pugni sui tavoli.
Le visite della Commissione sono seguite con grandissima attenzione e i cittadini urlanti di fronte a discariche illegali annunciano in TV l'invio di petizioni al Parlamento europeo.
Ma mi chiedo: non si poteva fare prima?
Davvero non avremmo potuto avere un atteggiamento diverso per impedire di arrivare a questa situazione?
Si poteva!
E infatti è quello che il Commissario Dimas ha fatto nel caso della Valle Rospuda in Polonia, che rischiava di essere sfigurata da un'infrastruttura prevista dalla Via Baltica, in cui per la prima volta il Commissario ha chiesto un intervento sospensivo della Corte che è stato concesso.
Questo è un precedente importantissimo che ci dice qualcosa di estremamente chiaro: la Commissione può e deve essere dura e rigorosa con gli Stati membri che fanno finta di nulla e deve usare tutti i sistemi che il sistema democratico le permette: i media e l'opinione pubblica.
Una delle innovazioni più importanti che la Commissione fa nella comunicazione riguarda un cosiddetto nuovo metodo di lavoro.
Noi abbiamo manifestato molte perplessità rispetto a questo nuovo metodo di lavoro, che si basa sul fatto sostanzialmente di rinviare allo Stato membro verso il quale viene fatto un ricorso il ricorso stesso per cercare di risolvere il problema.
Abbiamo espresso queste perplessità, la Commissione ci ha dato qualche assicurazione, che spero riusciremo a sentire ancora oggi, ma noi manterremo un'alta attenzione su questo tema e speriamo davvero che, sulla questione delle procedure d'infrazione, il tema della trasparenza, della possibilità di utilizzare il "name and shame” per gli Stati membri e il lavoro comune con questa Istituzione possano portare a dei passi avanti.
Signor Presidente, alla fine del dibattito prenderò ancora la parola per due minuti per finire il mio tempo di parola.
Presidente in carica del Consiglio. - (SL) Signor Presidente, onorevoli deputati, vi ringrazio.
Onorevole Frassoni, a nome del Consiglio desidero salutare con favore la sua relazione sulla relazione annuale della Commissione sul controllo dell'applicazione del diritto comunitario, nonché la valutazione aggiuntiva affrontata nella comunicazione della Commissione "Un'Europa dei risultati - Applicazione del diritto comunitario”.
La nostra opinione è che il testo del Parlamento europeo sia un contributo molto utile per il nostro obiettivo comune di garantire l'applicazione tempestiva e corretta del diritto comunitario.
A nome del Consiglio desidero valutare positivamente i risultati della relazione dell'onorevole Frassoni, che riteniamo essenziali, in particolare nel garantire che gli effetti positivi del diritto comunitario nella vita quotidiana dei cittadini dell'Unione europea dipendano in primo luogo dall'efficienza delle politiche della stessa Unione e dalla supervisione e controllo dei metodi attraverso cui gli Stati membri si conformano al diritto comunitario.
Giudichiamo in modo positivo l'impegno del Parlamento europeo nel sostenere lo scambio della migliore prassi tra gli Stati membri.
Dal nostro punto di vista tali scambi contribuirebbero in modo significativo a un'applicazione più efficace e unificata del diritto comunitario.
Devo a questo punto spiegare che il Presidente del Consiglio non può esprimersi su molte delle questioni e delle proposte presentate in questa eccellente relazione.
Come sappiamo, la responsabilità dell'applicazione amministrativa del diritto comunitario incombe principalmente agli Stati membri, in conformità delle rispettive disposizioni costituzionali, nonché alla Commissione che, quale custode dei Trattati, deve occuparsi di controllare l'applicazione uniforme del diritto comunitario.
Signor Presidente, signor Presidente in carica del Consiglio, onorevoli deputati, la Commissione è grata dell'opportunità di discutere oggi tali importanti questioni con il Parlamento europeo, e sono davvero molto grato per la relazione e per il contributo dell'onorevole Frassoni, che contiene punti validi.
Le posso garantire, onorevole Frassoni, che la Commissione tiene seriamente in alta considerazione le sue osservazioni.
L'Unione europea è una comunità basata sullo Stato di diritto e in quanto tale è unica al mondo.
Solo la legge può garantire le libertà cui i cittadini hanno diritto nonché forgiare l'economia di mercato in modo tale che funzioni a beneficio di tutti.
La Commissione europea è il custode dei Trattati.
Il suo ruolo è quello di garantire che il diritto comunitario venga attuato ovunque e che venga applicato in modo corretto su tutto il territorio.
Anche la legge migliore non ha alcun valore finché rimane solo un pezzo di carta.
Pertanto, ogni commissione scoprirà che uno dei suoi compiti più importanti è garantire che il nostro diritto non sia costituito solo da parole vuote.
Con le procedure di infrazione del Trattato e la Corte di giustizia europea, disponiamo di un'arma potente.
Un'arma che deve essere impiegata quando non vi è altro modo di rimediare a una violazione della normativa.
Tuttavia, non è fine a se stessa, e potrebbe risultare inefficace qualora se ne faccia un utilizzo eccessivo.
La Commissione non crede che il numero di procedure di infrazione sia un metro di valutazione della serietà e della determinazione con cui controlla il livello di rispetto del diritto comunitario.
Al contrario, la Commissione ritiene che sia un modo per trovare soluzioni ai problemi.
Il vero metro di valutazione è il totale di problemi relativi all'applicazione del diritto comunitario che abbiamo risolto, e in quanto tempo.
Infatti, abbiamo riesaminato con occhio critico il modo in cui lavoriamo e siamo giunti alle seguenti conclusioni: una volta individuati, i problemi devono essere affrontati con rapidità ed efficacia.
I cittadini e gli imprenditori hanno il diritto ad avere risposte rapide.
Pertanto, onorevole Frassoni, riporterò alla Commissione quanto da lei affermato sui rifiuti in Campania, argomento che quindi dovrà essere discusso.
Concordo appieno che sia assolutamente essenziale un approccio rigoroso, rapido e deciso nei casi in cui il diritto comunitario viene palesemente ignorato.
È preferibile, in principio, un approccio basato sul partenariato a uno provocatorio.
La Commissione auspica pertanto di assistere a un maggiore dialogo e a una maggiore trasparenza su tali questioni.
Desideriamo inoltre definire priorità chiare: in primo luogo affrontare rapidamente i problemi importanti, senza impiegare strumenti drastici e sproporzionati all'entità della questione.
Occorre inoltre che siano disponibili le risorse necessarie.
A questo punto, consentitemi un'osservazione.
Se sorgono problemi relativi all'applicazione del diritto comunitario per determinate questioni, è possibile che la causa sia la normativa stessa, che è poco chiara o contraddittoria.
Non dovremmo partire dal presupposto che gli Stati membri adottano un comportamento errato.
Quale risultato di tali considerazioni, abbiamo intrapreso una serie di iniziative e vorrei dire dal principio che continueremo a ricorrere alle procedure di infrazione del Trattato, avviandole immediatamente quando devono essere fornite le informazioni necessarie.
Tuttavia, suggeriamo un nuovo modo di lavorare, con il quale ci auguriamo di ottenere più rapidamente le informazioni che occorrono.
Il metodo è basato sul rafforzamento della cooperazione con gli Stati membri prima che si arrivi alla fase di avvio di procedure istituzionali, tranne, ovviamente (e questo è molto importante, onorevole Frassoni) per i casi in cui sia evidente sin dall'inizio che, con tutta probabilità, è stato violato un Trattato.
In tal caso, il nostro primo passo non è dialogare con gli Stati membri, ma intervenire.
Non è un processo completamente nuovo, ma un iter preliminare in cui necessitiamo di ulteriori procedure, o intendiamo raggiungere una soluzione più rapidamente senza avviare una procedura di infrazione del Trattato.
Si risponderà in modo diretto e rapido a tutte le richieste e le denunce e, a seconda dei casi, si potranno avviare procedure di infrazione del Trattato.
Ciò significa che ogni richiesta è registrata ed elaborata.
Se formulata quale denuncia, o può essere considerata come tale, verrà adeguatamente trattata e la Commissione adotterà le iniziative appropriate.
Attualmente stiamo sperimentando questo nuovo metodo di lavoro in una fase pilota.
Al progetto pilota, programmato al fine di garantire che compiamo reali progressi, partecipano quindici Stati membri.
Ovviamente, informeremo il Parlamento dei risultati di tale fase, e con tale istituzione discuteremo anche qualsiasi ulteriore iniziativa.
Ad ogni modo, ci troviamo già in una posizione da essere in grado di trovare una soluzione al 90% di tutti i problemi sottoposti alla nostra attenzione, dover portare la questione dinanzi a un giudice.
Tuttavia, condividiamo la vostra opinione secondo cui dovrebbe essere un processo molto più rapido.
A questo potrebbe contribuire optare per un ciclo mensile del processo decisionale, iniziato a gennaio, il che garantirebbe un'esecuzione più rapida ed efficiente delle procedure di infrazione del Trattato.
Senza dubbio, stiamo tentando di rendere l'intero processo quanto più trasparente possibile, garantendo al contempo il grado appropriato di riservatezza, come ci viene richiesto dalla Corte di giustizia europea.
Il pubblico avrà accesso sul web a sintesi aggiornate di tutte le procedure di infrazione del Trattato al momento in fase di dibattimento.
Nell'interesse della trasparenza e della certezza giuridica, dobbiamo anche sapere in quale modo gli Stati membri applicano il diritto comunitario nei rispettivi contesti nazionali.
Pertanto, ci occorrono tabelle che illustrino la concordanza, come richiesto nella relazione, che mostrino chiaramente lo status di attuazione in ogni Stato membro.
Onorevoli deputati, ritengo che condividiamo i medesimi obiettivi.
Desideriamo una normativa comunitaria in cui i cittadini dell'Unione europea possano riporre completa fiducia.
relatrice per parere della commissione per le petizioni. - (EN) Signor Presidente, nel minuto a mia disposizione a nome della commissione per le petizioni, desidero fare tre cose.
Innanzi tutto, vorrei ringraziare l'onorevole Frassoni per la sua cooperazione in questa relazione annuale ma, soprattutto, desidero chiarire l'importanza della commissione per le petizioni nella procedura di controllo e attuazione.
Ritengo che, finalmente, la Commissione abbia riconosciuto tale importanza, per cui ringrazio il signor Commissario, in quanto dovremmo istituire un reale partenariato tra le due istituzioni su questo aspetto, coinvolgendo in modo particolare la commissione per le petizioni, che rappresenta davvero i nostri occhi e le nostre orecchie, in quanto legislatori, attraverso i nostri cittadini che si rivolgono a noi per i problemi che riscontrano.
Tuttavia, affinché i nostri cittadini possano fare questo, passerò al mio secondo punto.
Signor Commissario, lei ha parlato del nostro diritto come di una legge di vita.
Bene, perché lo sia deve essere comprensibile, intelligibile, per i nostri cittadini.
Ho discusso a lungo con la sua collega, la signora Commissario Wallström, riguardo alle sintesi dei cittadini, affinché questi ultimi comprendano la nostra normativa.
In più occasioni, la signora Commissario ci ha promesso che saranno disponibili con ogni strumento legislativo.
Attendiamo ancora una dimostrazione di questo.
Infine, la commissione per le petizioni, e ciò riguarda i miei stessi colleghi, necessita di una rilevanza ancora maggiore e di risorse nella nostra Assemblea.
Non si tratta solo di una commissione invadente e ficcanaso, ma svolge un vero lavoro nel collegare in nostri cittadini in questo settore.
a nome del gruppo PPE-DE. - (EL) Signor Commissario, lei ha assolutamente ragione: lo Stato di diritto è alla base dell'Unione europea.
Ha giustamente precisato che la normativa comunitaria è il modo di raggiungere gli obiettivi dei Trattati dell'Unione europea, il cui simbolo è l'interesse per i cittadini europei, che hanno il diritto di chiedere l'attuazione di tale normativa.
La mole, l'ampiezza e la complessità della normativa sono in costante crescita.
Noi eurodeputati del partito popolare desideriamo esprimere la nostra soddisfazione: grazie alla presente 23sima relazione annuale sul controllo dell'applicazione del diritto comunitario nonché la pubblicazione dei risultati in Europa, la Commissione sta dimostrando il suo desiderio di amministrare i Trattati e di garantire che la normativa venga attuata.
Lei ha assolutamente ragione nell'affermare che desideriamo le tabelle sulla concordanza, sulle quali il Consiglio prenderà oggi una decisione.
La relazione dell'onorevole Frassoni, su cui abbiamo tenuto un'interessante audizione in Parlamento, è anche risultato di un'ampia cooperazione con voi.
Consentiteci di dirvi che anche quest'Assemblea vorrebbe partecipare alla procedura di controllo e desidera tenersi informata sulle vostre attività.
Vorremmo vi rivolgeste alle nostre commissioni così come fate con la commissione per l'ambiente, la sanità pubblica e la sicurezza alimentare, al fine di poter ascoltare la vostra relazione sui progressi compiuti.
È indubbio che auspichiamo che teniate in considerazione le petizioni che riceviamo, come avete sottolineato nella relazione, nonché evidenziare che, per quanto riguarda le nostre decisioni sulle immunità, desideriamo interveniate al fine di garantire che i giudici nazionali le adottino.
L'attuazione del diritto comunitario consente ai cittadini europei di sperare che la democrazia, la legge e l'ordine saranno rafforzati, e che le autorità dell'Unione europea si avvicinino di più a loro.
Oggi, dopo la risoluzione sul nuovo Trattato di Lisbona riformato, noi tutti ci auguriamo un futuro migliore per l'Unione europea.
Signor Presidente, un obiettivo della normativa comunitaria è l'attuazione delle varie strategie politiche dell'Unione europea.
L'applicazione di tale normativa dovrebbe essere una priorità per tutti gli Stati membri che, soggetti contemporaneamente al controllo e al monitoraggio della Commissione, ne garantiranno gli esiti positivi desiderati per i cittadini d'Europa.
Negli anni passati, il numero totale dei procedimenti di infrazione di regolamenti giuridici avviati dalla Commissione è stato in costante crescita, per raggiungere un totale di circa 2 700 nel 2005.
L'adesione di 10 nuovi Stati all'Unione europea non ha avuto un impatto sulla crescita complessiva del numero delle violazioni.
Tuttavia, esiste il pericolo che tale situazione possa essere imputabile alla mancata registrazione delle denunce, o a problemi amministrativi nelle istituzioni responsabili del controllo delle violazioni.
La relazione dovrebbe essere elogiata in primo luogo e soprattutto per quanto riguarda l'introduzione di studi dettagliati degli episodi di violazione connesse alle petizioni, nonché le informazioni fornite sulla disponibilità di un'ampia cooperazione delle singole direzioni generali su tali questioni.
Dovremmo inoltre accogliere positivamente la comunicazione completa della Commissione "Un'Europa dei risultati - Applicazione del diritto comunitario”.
Tuttavia, i problemi dei finanziamenti disponibili per la valutazione dei casi di violazione, la lentezza dei procedimenti di infrazione, l'applicazione limitata dell'articolo 228 del Trattato e la valutazione dell'applicazione dei criteri prioritari necessita ancora di sviluppi in più dettagli da parte della Commissione.
Il nuovo metodo di lavoro proposto da introdurre nel 2008, quale progetto pilota in molti Stati membri, inteso a condurre in modo più efficiente i procedimenti in corso, merita riconoscimento.
Tuttavia, una fase della procedura, in particolare l'invio di una notifica a uno Stato membro interessato che è, innanzi tutto, la parte responsabile dell'applicazione inadeguata della normativa comunitaria, è motivo di preoccupazione: ciò può condurre a un indebolimento del ruolo della Commissione quale custode dei Trattati.
Il diritto comunitario dovrebbe essere creato nell'ottica di affrontare i problemi dei cittadini e di essere in grado di fornire risposte rapide alle loro domande e denunce, il che semplificherà per loro la comprensione e l'impiego dei rispettivi diritti, e al contempo ridurrà concretamente il numero di procedimenti di infrazione della normativa.
Infine, mi congratulo di cuore con l'onorevole Frassoni per un documento preparato a dovere.
a nome del gruppo ALDE. - (EN) Signor Presidente, desidero rivolgere la mia attenzione alle nostre tre istituzioni e sottolineare l'importanza del ruolo che ciascuna di loro riveste nell'attuazione e nel controllo.
In questo caso, chiaramente, ci soffermiamo sulla relazione della Commissione.
La Commissione ha senza dubbio quale prima responsabilità l'attuazione e l'applicazione della normativa, e non desideriamo pestarle i piedi in questo senso.
Tuttavia, ritengo che l'Esecutivo possa comprendere che, in futuro, osserveremo con molta più attenzione.
Siamo grati che siano state prese in considerazione molte delle lezioni della nostra relazione sulla crisi della Equitable Life, ma siccome stiamo entrando in un nuovo periodo, e forse proviamo nuove idee, dobbiamo agire con molta cautela.
Prima di tutto, per quanto riguarda il Consiglio, dobbiamo ancora ricevere l'approvazione, e mi ha fatto piacere che il Commissario l'abbia citata, dell'idea delle tabelle di concordanza relative a ciascuna normativa, affinché tutti possano verificare che cosa accade esattamente negli Stati membri e in quale ambito viene inserita ogni legge.
Il progetto pilota è un'idea eccellente; tutto è ottimo e positivo, quindi consentiteci di osservarne il funzionamento.
Ma, e qui c'è un ma, sono alquanto scettica del fatto che così tanti Stati membri l'abbiano sottoscritto.
Mi auguro che non lo intendano come una specie di semplificazione del problema, e spero che la Commissione li dissuada dall'idea che possa trattarsi di questo.
Infine, passo al nostro Parlamento.
È chiaro che, dopo il Trattato di Lisbona, dobbiamo assumere un ruolo molto più importante in termini di controllo.
Non possiamo pensare che, una volta che abbiamo terminato con una certa normativa, sia finito il nostro compito.
Le nostre commissioni dovranno svolgere un ruolo ancora più importante nel controllo.
Una o due relazioni sull'attuazione sono già in corso, e aumenteranno, e dovremo assumerci le nostre responsabilità, assieme alle altre istituzioni.
Desidero solo aggiungere come piccola annotazione, ma fondamentale, che dobbiamo prestare attenzione alla formazione della magistratura nelle nostre giurisdizioni nazionali al fine di assicurarci che anche loro sappiano come applicare il diritto comunitario.
a nome del gruppo Verts/ALE. - (EN) Signor Presidente, mi congratulo con la collega e copresidente del mio gruppo, l'onorevole Frassoni, per una relazione opportuna e ben ponderata.
Mi unisco anch'io alle osservazioni dell'onorevole Wallis, riguardo alle quali concordo totalmente.
L'adozione delle leggi è un compito impegnativo per noi, ma la loro attuazione va a beneficio dei nostri cittadini, e una mancata applicazione delle leggi, francamente, ci farebbe sembrare pazzi.
Mi congratulo con la Commissione per alcuni passi che sono stati molto positivi.
Tuttavia dobbiamo attribuire a tali interventi maggiore priorità in agenda, poiché in Scozia senza dubbio è diffusa la forte sensazione che esista una legge per un certo paese e un'altra per un altro.
Sono ben consapevole che non è responsabilità della sola Commissione, ma tutti dobbiamo contribuire nel risolvere il problema come se fossimo una sola Europa.
Pertanto, nel congratularmi con la collega del mio gruppo, sono lieto di sentire che molti di tali punti verranno presi in considerazione dal signor Commissario.
Desidero fare un'altra osservazione, in particolare riguardo alla normativa in materia di ambiente, oggetto di molte controversie: tanti dei validissimi obiettivi di singole legislazioni suscitano controversie, e dobbiamo affrontare tale problema in fase di elaborazione.
Non vi è sufficiente controllo in termini di applicazione per le autorità locali sul modo in cui dovrebbero affrontare i loro obiettivi spesso complessi quando sono motivo di conflitto.
Ci era stata promessa una verifica di questo nel pacchetto in materia di energia, pertanto chiedo al signor Commissario di chiarirci in qualche modo il processo in corso, gliene sarei grato.
(NL) Signor Presidente, anche io desidero congratularmi con l'onorevole Frassoni per la sua relazione.
Sono state presentate alcune relazioni sull'attuazione, in cui si può individuare un filo distintivo comune.
Ciò significa una maggiore attenzione all'applicazione, anche da parte del Parlamento europeo.
Ora possiamo ricorrere alle relazioni sull'attuazione.
Io stesso a luglio ne presenterò una in merito alle otto direttive sul controllo dei contabili.
È positivo che anche il Parlamento europeo controlli con attenzione il recepimento della normativa negli Stati membri.
Desidero soffermarmi sulla questione dei supervisori a tale proposito.
Parliamo del recepimento da parte delle autorità degli Stati membri e dei giudici che applicano la legge.
Tuttavia, molti Stati membri dispongono anche di supervisori indipendenti incaricati di applicare ed elaborare la normativa.
In pratica, sono emerse ampie disparità tra i vari Stati membri e tra i supervisori.
Sempre più spesso, le imprese che sono attive al livello internazionale in molti Stati membri si trovano di fronte a requisiti diversi dettati da supervisori diversi di tali paesi.
Questo è estremamente inopportuno, e frena le operazioni nel mercato interno.
Desidero sottolineare ancora un altro aspetto.
Non possiamo, inoltre, evitare un'ulteriore valutazione degli strumenti legislativi impiegati in Europa.
Sinora, abbiamo lavorato principalmente con le direttive riguardanti l'armonizzazione.
Il Commissario Verheugen ha già dichiarato in alcune occasioni che in futuro sarebbe ragionevole utilizzare maggiormente gli strumenti di regolamentazione per la normativa del mercato interno, al fine di evitare qualsiasi genere di problema, quali la scelta selettiva e la semplificazione nel corso della trasposizione delle direttive.
So che anche nei parlamenti nazionali, in particolare il parlamento danese, la realizzazione è lenta ma senza dubbio affondare in quell'applicazione che implica la semplificazione e la scelta selettiva può essere dannoso al funzionamento del mercato interno e dell'economia nazionale.
In tal caso, muoversi in direzione di una regolamentazione, ove possibile, non è più così tanto eccezionale.
(ES) Signor Presidente, siamo consapevoli dell'importanza della vostra missione di controllo dell'applicazione del diritto comunitario.
Si tratta di relazioni tra istituzioni sopranazionali e governi nazionali, i quali hanno forte personalità giuridica, con un grande potere, essendo anche autorità pubbliche.
Tradizionalmente la Commissione è custode del diritto comunitario per i cittadini e, in molti casi, è l'unica garanzia di cui dispongono per una corretta applicazione del diritto comunitario (perché il diritto comunitario è diritto).
La relazione dell'onorevole Frassoni è intesa a rafforzare quella che chiamerei la spina dorsale della Commissione, affinché quest'ultima sia consapevole dell'importanza di tale compito e che, anche se desideriamo una fase precedente di negoziato con i governi sulle difficoltà che possono sorgere, al momento della verità la Commissione agisca come i cittadini si aspettano, con forza e tenacia, e applichi il diritto comunitario.
È preoccupante che, a seguito dell'allargamento, ci possa essere l'impressione che la Commissione applichi criteri meno rigidi per i nuovi Stati membri rispetto a quanto abbia fatto per i vecchi paesi.
Questo si ripercuoterebbe negativamente sul consolidamento dell'Unione europea e sulla reputazione della stessa Unione in quegli Stati membri.
Avendo seguito molti dei procedimenti di infrazione della Commissione europea, posso garantire alla Commissione che, quando interviene, i cittadini e persino le autorità pubbliche, si sentono rafforzati dalla sua azione in questo settore.
In altre parole, ritengo che la relazione del Parlamento europeo, la proposta avanzata dall'onorevole Frassoni, nonché l'opinione dell'onorevole Wallis, abbiano lo scopo di rafforzare la Commissione in modo da non considerarsi sola e indifesa di fronte ai governi, ma che con il Parlamento europeo possa potenziare tale ruolo di controllo e monitoraggio che lei stessa detiene in merito all'applicazione del diritto comunitario.
(DA) Signor Presidente, i cittadini d'Europa sono di importanza decisiva per la normativa comunitaria.
Non sono semplici vittime sacrificali delle violazioni, come nel caso di Napoli.
In molte questioni ambientali sono stati spesso protagonisti.
Come cani da guardia, sorvegliano per garantire un'attuazione corretta delle leggi in tutti gli angoli d'Europa, e in molti casi sono gli unici a farlo.
Per questo motivo, l'Unione europea dovrebbe sostenere i cittadini assicurando loro una posizione salda.
Occorrerebbe considerare con serietà e con rispetto le loro denunce, quando richiamano l'attenzione su violazioni della normativa comunitaria.
Auspico sinceramente che questo non sia un tentativo della Commissione di fermare molte delle denunce in corso, perché sarebbe una cattiva pratica.
Pertanto, desidero ringraziare l'onorevole Frassoni per aver attirato l'attenzione su tali minacce; la sua eccellente relazione costituirà adesso un importante passo generale nella giusta direzione.
I cittadini dell'Unione europea otterranno una posizione più forte grazie al Trattato di Lisbona, ma se desideriamo che non sia solo un'inutile decorazione, il loro contributo all'Unione europea deve essere considerato seriamente.
(PL) Signor Presidente, anch'io desidero congratularmi con l'onorevole Frassoni per l'eccellente relazione elaborata.
Desidero inoltre esprimere la mia soddisfazione per il fatto che, secondo le statistiche presentate dalla Commissione europea relative al numero dei procedimenti riguardanti casi di violazione del diritto comunitario, l'adesione dei 10 nuovi Stati membri non ha avuto un impatto sul numero di infrazioni registrate.
Tuttavia, le statistiche non raccontano l'intera storia.
Uno dei meccanismi più importanti, che ci consente di controllare il reale andamento dell'applicazione del diritto europeo, è il sistema di ricorsi pregiudiziali, il cui scopo è concedere ai giudici nazionali la possibilità di fornire un'interpretazione uniforme dell'applicazione del diritto comunitario in tutti gli Stati membri.
Il problema fondamentale di tale procedura è il tempo che occorre per ricevere una risposta dalla Corte, che è ancora molto lungo (circa 20 mesi).
La ragione principale è riconducibile al tempo richiesto dalla traduzione, incide per circa nove mesi.
È motivo di preoccupazione che in molti parlamenti nazionali ascoltiamo voci che chiedono un taglio nel bilancio in particolare per le traduzioni scritte.
Le raccomandazioni della Commissione europea agli Stati membri e ai paesi candidati si basano sul presupposto che il diritto comunitario sarà introdotto effettivamente quando verrà impiegato personale qualificato e verranno stanziati i finanziamenti adeguati.
Non concordo appieno su questo punto di vista.
Il personale e i fondi a disposizione non sono il giusto criterio di valutazione.
Sono necessari anche la determinazione e il coinvolgimento nel problema dell'introduzione del diritto europeo.
La corretta esecuzione dei compiti che spettano agli Stati membri e ai paesi candidati richiede tre fattori: conoscenza, competenza e preparazione.
Il primo, disporre della conoscenza, non è un problema oggi.
Il secondo fattore, la capacità di introdurre gli obiettivi della comunità, è legato all'erogazione di fondi adeguati nonché all'impiego di personale aggiuntivo.
La Commissione sta attualmente ponendo maggiore enfasi in particolare su questo aspetto.
Il terzo, la preparazione di coloro cui spetta il compito di recepire e applicare il diritto europeo, è il più sottovalutato.
La preparazione nell'applicare il diritto comunitario dipende di fatto dalle istituzioni e dal sistema di procedure, incentivi e restrizioni.
Il successo o il fallimento dell'introduzione del diritto comunitario sarà eventualmente deciso dallo specifico modello nazionale, poiché la conoscenza e i finanziamenti non sono tutto, ma è necessaria anche una buona volontà di agire.
(DE) Signor Presidente, signor Vicepresidente, nella sua introduzione ha precisato che la Commissione non desidera lanciarsi alla cieca, ma valutare che cosa sarebbe opportuno fare, discutendone con gli Stati membri.
Adesso, all'interno della stessa Commissione, che è tutto sommato un organo collegiale, non sempre vi è una posizione chiara e uniforme in merito ad alcune questioni.
Nel settore dei trasporti intravedo attualmente un aspetto che sarà per noi sempre più problematico negli anni a venire, e probabilmente lo sarà anche per la Commissione, ossia il concetto di riorientare le risorse verso modalità di trasporto rispettose dell'ambiente attraverso sovvenzioni incrociate attinte da somme generate in settori meno ecologici (i pedaggi stradali, il pagamento dei parcheggi, eccetera).
Questo è, in effetti, un contributo.
Ci sono state discussioni al riguardo e in merito a come si presenta la situazione?
(HU) La ringrazio, signor Presidente.
Come già affermato da vari oratori prima di me, il successo nella realizzazione degli obiettivi definiti nei Trattati e negli atti legislativi dipende da quanto sono efficienti gli Stati membri nell'applicazione del diritto comunitario, e dal modo in cui lo recepiscono negli ordinamenti nazionali.
Se non applicano la normativa, non la recepiscono correttamente, o non sono in grado di rispettare appieno gli obiettivi in essa contenuti, avremo allora un problema.
Negli ultimi anni è migliorata la tendenza in termini di rispetto della normativa, e ritengo sia positivo che i dieci nuovi Stati membri si siano conformati.
Mi auguro che non sia soltanto perché la Commissione è più indulgente nei nostri confronti, nei confronti dei nuovi Stati membri, ma perché ci stiamo davvero impegnando per soddisfare i requisiti e rispondere alle aspettative.
Purtroppo, a tutt'oggi esplorare la giungla della burocrazia non è affatto semplice; siamo consapevoli del numero esagerato di misure legislative esistenti, e il loro recepimento nella normativa nazionale e regionale è spesso un compito che richiede un tempo eccessivo.
Consentire la semplificazione del linguaggio burocratico e un utilizzo più diffuso delle valutazioni dell'impatto sarebbe molto importante, in quanto garantirebbe che venga impiegato il minor tempo possibile nell'affrontare l'avvio di procedure di reclamo.
Grazie.
(PL) Signor Presidente, l'attuazione del diritto comunitario da parte dei singoli Stati membri è uno dei principi basilari dell'Unione europea.
Questo è il motivo per cui il controllo e l'eliminazione delle differenze è l'obiettivo di numerose iniziative.
Controllare i singoli paesi e la pubblicazione dei risultati di tali controlli, consentirebbe ai cittadini di svolgere un ruolo nell'introduzione della normativa comunitaria negli Stati.
Al contempo, la Polonia continua, per esempio, ad applicare l'imposta sul valore aggiunto nazionale (IVA), nonostante la sesta direttiva e le sentenze del tribunale.
La stessa cosa vale per la doppia tassazione sui redditi dell'attività lavorativa.
Esistono casi noti di imposte che sono state applicate a veicoli acquistati da cittadini polacchi in paesi dell'Unione europea, nonostante le sentenze della Corte di giustizia, e i ritardi nel risarcimento degli oneri da pagare, calcolati in modo errato.
Una stranezza particolare è che i nostri cittadini sono in custodia cautelare per molti anni consecutivi senza che venga pronunciata una sentenza.
I cittadini polacchi attendono con impazienza la reazione della Commissione europea agli esempi forniti e che si ponga un freno alle azioni illecite a opera del nostro governo.
Infine, desidero esprimere le mie sincere congratulazioni all'onorevole Frassoni; è solo un peccato che la presenta relazione si riferisca a un passato piuttosto lontano, e sarebbe stato positivo se avesse riguardato il 2007.
(DA) Signor Presidente, la comitatologia è uno studio su come limitare la democrazia senza che l'elettorato se ne renda conto.
In primo luogo, il potere è trasferito dagli elettori e i rappresentanti eletti dal popolo ai governi ufficiali e ai lobbisti dietro le porte chiuse di Bruxelles.
La votazione viene quindi resa oggetto di norme complesse che nessuno può ricordare, di cui nessun giornalista può scrivere e che nessun autore di manuali può spiegare.
Il motivo di ciò è semplicemente che decideranno coloro che non sono stati eletti nella Commissione, a meno che non possa essere istituita contro la Commissione una maggioranza qualificata.
È il potere legislativo che viene trasformato in potere esecutivo; è la normativa trasparente trasformata in decreti segreti; è una democrazia maggioritaria che viene convertita in governo di minoranza.
Non è un'autocrazia assoluta, ma conduce in tale direzione con la spinta delle idee corporative di Mussolini.
Con il nuovo accordo interistituzionale, il Parlamento può inserire un punto all'ordine del giorno, ma solo se gli schieramenti di destra e di sinistra nell'Aula sono d'accordo e possono produrre una maggioranza assoluta di membri a favore.
Ma eliminiamo la combinazione di autocrazia e di governo di astuzia e corporativismo!
Introduciamo la democrazia in tutta la normativa!
Quale principio fondamentale, fateci vedere che dietro ogni legge c'è la maggioranza dei rappresentanti eletti dal popolo, sia dei parlamenti nazionali che del Parlamento europeo!
La normativa degli ufficiali di governo e dei lobbisti dovrebbe appartenere al passato, ma è purtroppo ancora ben salda nel Trattato di Lisbona.
Pertanto, questa è un'altra buona ragione per sottoporre il Trattato a un referendum.
Presidente in carica del Consiglio. - (SL) A nome della Presidenza, desidero sottolineare in un'osservazione conclusiva che la Presidenza è consapevole del fatto che il controllo efficace dell'applicazione del diritto comunitario sia fondamentale al fine di far rispettare universalmente la legge e di salvaguardare i principi giuridici generali su cui si basa il funzionamento della Comunità.
Tuttavia, è importante innanzi tutto garantire la certezza del diritto tra i cittadini europei.
Non si dovrebbe dimenticare che svolgono un ruolo fondamentale nell'attuazione del diritto comunitario, che si riflette anche nel numero di denunce formulate dai cittadini in merito a violazioni del diritto comunitario.
Nel corso della discussione, che ho seguito con molta attenzione, diverse persone erano stupite che il numero di infrazioni, o per lo meno di quelle percepite, non fosse aumentato dall'allargamento dell'Unione europea.
Molti oratori hanno sospettato che la Commissione non sia poi così severa con i cosiddetti nuovi Stati membri.
Devo sottolineare che la Presidenza non ha alcuna ragione o prova a sostegno di tali dubbi.
Tuttavia, esiste almeno una possibile spiegazione che posso fornire.
Quando si tratta dei cosiddetti nuovi Stati membri, occorre tenere in considerazione che sono diventati membri dopo molti anni di intensiva trasposizione del diritto comunitario nei rispettivi ordinamenti giuridici interni, e pertanto quali hanno trovato più semplice continuare il processo su una scala più piccola.
È solo per un commento su un sospetto che la Commissione non è ugualmente severa con tutti gli Stati membri, ma ritengo sarebbe appropriato che il signor Commissario si pronunciasse in merito alla questione.
Per concludere, desidero sottolineare che la Presidenza conferisce enorme importanza alle responsabilità e agli obiettivi comuni sanciti negli accordi interistituzionali per legiferare meglio.
Infine, desidero sollecitare tutte le istituzioni e gli Stati membri a rispettare i loro obblighi nella trasposizione e applicazione del diritto comunitario.
Signor Presidente, onorevoli deputati, ho già dichiarato che la discussione odierna non dovrebbe essere priva di conseguenze, e desidero sottolinearlo nuovamente. Riferirò al collega Jung il contenuto di questa discussione e le osservazioni del Parlamento, formulando suggerimenti, in quanto dalla discussione ne sono emersi vari e molto importanti, che la Commissione dovrebbe tenere considerare seriamente.
Consentitemi di fare un'altra osservazione sulla base della filosofia del diritto: una comunità di nazioni fondata sullo Stato di diritto è basata sulla fiducia.
Può funzionare solo se i partecipanti si fidano l'uno dell'altro.
Questo è il motivo per cui, in uno Stato costituzionale, i procedimenti giuridici devono essere tenuti in pubblico, nonché la ragione per cui concordo appieno con le affermazioni dell'onorevole Wallis.
In questo contesto le informazioni sono essenziali, e la trasparenza obbligatoria.
Non possono esistere politiche segrete nell'applicazione e nell'interpretazione della normativa.
Tutto deve essere aperto e pubblico.
È questo che desumo dalla discussione, che è comunque ciò di cui sono sempre stato convinto.
Concordo su quanto affermato dall'onorevole Wallis riguardo al ruolo della commissione per le petizioni.
Come suo cliente, per modo di dire, riconosco liberamente che a volte ciò necessita di un'enorme quantità di lavoro e di sforzo, ma i cittadini hanno il diritto di aspettarsi da noi tale impegno.
Inoltre, le petizioni che riceviamo ci insegnano molto sul modo in cui i nostri cittadini percepiscono le nostre leggi e le nostre politiche.
Onorevole Frassoni, la signora Commissario Wallström ha già promesso che in futuro creeremo una sintesi per i cittadini.
Da allora, la Commissione ha approvato anche una risoluzione formale sull'argomento, pertanto accadrà, e sono sicuro che troverete mezzi e modi di garantire che lo faremo.
È deciso e accadrà.
Molti deputati hanno riflettuto sulla questione dei nuovi Stati membri e su come mai, nonostante l'aumento degli Stati membri, non sia stata registrata alcun aumento nei procedimenti di infrazione dei Trattati.
La Commissione ha un'opinione molto chiara in merito, ed è che le ragioni sono due: primo, e su questo aspetto mi sento piuttosto imbarazzato, poiché devo dire che in realtà è anche dovuto all'ottimo lavoro svolto dal precedente Commissario per l'allargamento, ma è conseguenza anche del fatto che i nuovi Stati membri si sono preparati in modo talmente scrupoloso al loro acquis che, al momento dell'adesione, hanno soddisfatto i requisiti in modo molto più preciso dei vecchi Stati membri.
Posso solo confermarlo, è l'assoluta verità.
Non avremmo mai potuto terminare i Trattati di adesione se l'acquis non fosse stato rispettato.
L'altra ragione è forse qualcosa di più concreto, comunque: i cittadini dei nuovi Stati membri devono gradualmente imparare che possono presentare denunce e il modo in cui farlo.
Pertanto, suppongo che il numero di procedimenti aumenterà.
L'onorevole Smith ha affermato che il diritto deve essere anche chiaro e applicabile, in particolare in materia ambientale.
Come sappiamo, la Commissione è impegnata nel riesame di tutto il diritto comunitario entro la fine del prossimo anno, allo scopo di valutare in quali punti e in quale modo si possa semplificare.
Solo pochi giorni fa, nel quadro della nostra presentazione dei progressi compiuti nel progetto "Legiferare meglio”, abbiamo promesso che l'intero processo verrà effettivamente completato entro la fine del prossimo anno.
Onorevole Medina, non deve preoccuparsi che la Commissione nasconda le denunce sotto il tappeto.
In base alla mia esperienza di più di otto anni in qualità di membro della Commissione, posso garantirle che ho dovuto frenare l'eccesso di zelo dei dipartimenti della Commissione molto più spesso di quanto non abbia dovuto sollecitarli a ricorrere all'artiglieria pesante del ricorso per inadempimento del Trattato.
Molto più di frequente, devo dir loro: "Aspettate, rallentate, parlate con loro prima e verificate che non si possa risolvere in modo pacifico”.
Il rischio che i dipartimenti della Commissione tendano a nascondere le cose sotto il tappeto è pressoché inesistente.
Sono sicuro che non accade.
Per quanto riguarda la domanda dell'onorevole Rack, le decisioni relative ai ricorsi per inadempimento, a prescindere che si tratti dell'avvio o della conclusione o di qualsiasi singola fase del processo, richiedono una decisione formale del Collegio dei Commissari; questo è il tipo di organizzazione.
Non sono adesso in grado di rispondere in quest'Aula alla sua domanda relativa al problema specifico delle sovvenzioni incrociate, ma mi assicurerò che riceva una risposta entro la fine di questa settimana.
Per quanto riguarda le osservazioni dell'onorevole Kuc sulla lunga carcerazione preventiva in attesa di un processo, riconosco che sarebbe uno scandalo se avvenisse, tuttavia non è di competenza dell'Unione europea, ma della Corte europea per i diritti umani.
Onorevoli deputati, vi ringrazio per tutti i vostri suggerimenti e per lo spirito costruttivo di questa discussione.
Sono realmente sicuro che avremo compiuto ulteriori progressi quando ne discuteremo il prossimo anno.
relatrice. - Signor Presidente, onorevoli colleghi, vorrei ringraziare i colleghi, il Commissario e la Presidenza per avere partecipato a questa discussione che, come ha detto il Commissario Verheugen, non finisce qui.
Rapidamente alcuni punti.
Vorrei fare un commento sulla questione della definizione delle priorità, di cui ha parlato il Commissario Verheugen.
Io credo che questo può effettivamente essere un esercizio rischioso, peraltro non è ancora stato veramente fatto fino ad ora.
Io sono sempre stata abbastanza scettica sulla possibilità di definire davvero delle priorità.
In ogni caso, se pensate davvero di proseguire su questa strada, prendete il rischio di essere trasparenti e magari discutere di queste priorità.
Perché altrimenti il sospetto potrebbe installarsi che si scelgono delle priorità perché si vogliono togliere di mezzo delle infrazioni scomode.
Credo che questo non sarebbe positivo.
La seconda considerazione è che nonostante la Commissione in quanto tale neghi di avere bisogno di maggiori risorse, in particolare di maggiori risorse umane, per occuparsi di infrazioni, la realtà è che in quasi tutti gli incontri che io ho avuto con i suoi colleghi Commissari, tutti mi hanno detto che non hanno abbastanza risorse, abbastanza persone, che si occupano concretamente di questo tema.
Nel dibattito è emersa la questione del numero di infrazioni nei nuovi paesi e probabilmente è vero quello che ha detto sia il Commissario che la Presidenza.
Però dobbiamo anche sapere che per esempio in materia ambientale ci sono solamente due o forse tre funzionari che si occupano di tutti e dieci i paesi membri nuovi e quindi evidentemente c'è sicuramente un problema di risorse umane.
Da ultimo la questione del ruolo del Parlamento.
Noi stiamo discutendo internamente di vari modi per rendere più efficace il nostro ruolo di colegislatori dando seguito all'applicazione delle direttive che approviamo.
Ma io penso che ci siano due cose che noi dobbiamo assolutamente fare: la prima è rafforzare in modo deciso per una decisione politica il ruolo della commissione per le petizioni che, come ha detto la signora Wallis, è la nostra finestra sul mondo; in secondo luogo, dobbiamo organizzare in modo sistematico delle sessioni di applicazione, che però abbisognano di un'aperta cooperazione da parte della Commissione.
Perché se noi organizziamo delle sessioni dove si discute dell'applicazione delle direttive e poi il funzionario della Commissione che viene rimane zitto o ci dice delle cose poco interessanti - o perché non le può dire le cose che veramente ci interessa sentire - allora tutto l'esercizio diventa superfluo.
In ogni caso, grazie e sicuramente ci risentiremo su questa questione.
La discussione è chiusa.
La votazione si svolgerà domani alle 12.00.
Bilancio rettificativo n.
1/2008 - Fondo di solidarietà - Mobilizzazione del Fondo di solidarietà dell'Unione europea (discussione)
L'ordine del giorno reca, in discussione congiunta,
la relazione di Kyösti Virrankoski, a nome della commissione per i bilanci, sul progetto di bilancio rettificativo n.
1/2008 dell'Unione europea per l'esercizio 2008, Sezione III - Commissione, e
la relazione di Reimer Böge, a nome della commissione per i bilanci, sulla proposta di decisione del Parlamento europeo e del Consiglio relativa alla mobilizzazione del Fondo di solidarietà dell'Unione europea, ai sensi del punto 26 dell''accordo interistituzionale del 17 maggio 2006 tra il Parlamento europeo, il Consiglio e la Commissione sulla disciplina di bilancio e la sana gestione finanziaria - C6-0036/2008 -.
relatore. - (FI) Signora Presidente, il Fondo europeo di solidarietà è stato creato nel 2002 sulla scia delle disastrose inondazioni che hanno colpito l'Europa centrale, interessando sia gli Stati membri dell'UE che i paesi candidati.
All'epoca è stato concordato che il Fondo dovesse essere pari a 1 miliardo di euro all'anno.
Tale Fondo era inteso a portare sollievo a coloro che avevano subito danni a causa di grandi catastrofi.
L'entità del danno causato dalla catastrofe deve essere di almeno 3 miliardi di euro o non inferiore allo 0,6% del PIL dello Stato membro.
Se il danno è limitato ad un'area ridotta, può essere inferiore, ma a livello regionale potrebbe essere relativamente superiore.
Il danno al momento in discussione è il risultato di un'inondazione su vasta scala che ha colpito il Regno Unito nel giugno e luglio 2007.
Il danno stimato è di 4,6 miliardi di euro e ha i requisiti per essere risarcito.
La Commissione propone 162 milioni di euro.
Nel suo bilancio, la commissione per i bilanci consiglia un sostegno volto a fornire finanziamenti secondo le modalità suggerite dalla Commissione.
Chiede tuttavia al Parlamento di approvare la mobilizzazione di tale sostegno.
Per questo motivo deve essere adottata per prima la relazione dell'onorevole Böge sulla mobilizzazione del Fondo di solidarietà.
Per altri aspetti, il primo bilancio rettificativo riguarda principalmente le agenzie e la gestione amministrativa del programma Galileo.
Nel bilancio è stata istituita un'Agenzia esecutiva del Consiglio europeo della ricerca.
La sua creazione è conforme alla procedura di bilancio per quest'anno.
Per gli altri programmi del Settimo programma quadro, è stata creata, a titolo del bilancio rettificativo, anche un'agenzia esecutiva congiunta, l'Agenzia esecutiva per la ricerca (AER), il che è in linea anche con la precedente procedura di bilancio.
Analogamente, sono state apportate le modifiche all'orario del personale dell'agenzia per la gestione delle frontiere, FRONTEX, richieste dal Parlamento.
Il Parlamento ha aumentato i fondi destinati all'agenzia di 30 milioni di euro nella procedura di bilancio che ora costituiscono i fondi aggiuntivi necessari.
Il problema più difficile riguarda il programma di navigazione satellitare Galileo.
Il grande risultato ottenuto dal Parlamento consiste nel fatto di essere riuscito, nel corso dei negoziati di bilancio, a garantire il finanziamento del programma aumentando la somma a esso destinata di 2,4 miliardi per sei anni.
Ciò è successo in parte grazie all'adattamento al quadro finanziario pluriennale.
Il progetto è di conseguenza diventato chiaramente un progetto dell'UE.
Ora è questione di amministrare il progetto.
La Commissione propone 2 milioni di euro sotto forma di trasferimento da stanziamenti operativi ad amministrativi.
Al momento l'amministrazione del progetto si trova, tuttavia, nel caos.
E' stata gestita principalmente nell'UE dalla GSA (Galileo Supervisory Authority), l'autorità di vigilanza Galileo.
Il suo compito riguardava principalmente le discussioni tra settore pubblico e privato in merito ad autorizzazioni e partenariati.
Dato che nel corso della fase iniziale il settore privato è stato escluso, non è chiaro il ruolo della GSA, al pari di quello della Commissione e dell'Agenzia spaziale europea (ESA),.
Inizialmente si era pensato che l'ESA sarebbe stata responsabile dell'attuazione del lato tecnico del progetto, che l'UE avrebbe allestito e controllato.
Non risulta tuttavia chiara la suddivisione del lavoro tra i diversi attori, quali la Commissione e le varie agenzie.
La commissione per l'industria, la ricerca e l'energia propone pertanto nella relazione dell'onorevole Barsi-Pataky l'abolizione della GSA.
Date tali circostanze, la commissione per i bilanci non può essere d'accordo in merito al trasferimento degli stanziamenti alla Commissione, ma al contrario propone semplicemente la creazione di una linea "p.m.”.
La Commissione ha promesso che interesserà il trasferimento nell'ambito di applicazione delle sue competenze prima che sia stato concordato l'intero sistema di amministrazione di Galileo.
Modificare il bilancio rettificativo a tale proposito non ritarderebbe pertanto il progetto, ma garantirebbe la posizione negoziale del Parlamento.
Mi auguro che la plenaria sarà in grado di appoggiare la posizione unanime della commissione in merito al primo bilancio rettificativo.
Signora Presidente, signor Commissario, onorevoli colleghi, il relatore sul bilancio 2008, Kyösti Virrankoski, ha davvero coperto tutti i punti fondamentali.
Oggi discutiamo pertanto sulla base di una proposta della Commissione relativa alla mobilizzazione del Fondo di solidarietà dell'Unione europea ai sensi del punto 26 dell'accordo interistituzionale.
E' vero che il Fondo di solidarietà e altri strumenti particolari non rappresentano importi elevati rispetto al bilancio generale dell'Unione europea, tuttavia servono essenzialmente ad aiutare le regioni colpite e le loro popolazioni nel caso di catastrofi naturali e, come sappiamo tutti, tali catastrofi - che siano tempeste o incendi devastanti - sono diventati eventi in qualche modo regolari.
Prima di prendere una decisione, noi della commissione per i bilanci abbiamo ritenuto importante tenere un'audizione, alla quale abbiamo invitato i rappresentanti delle regioni interessate del Regno Unito, delle organizzazioni locali, nonché dell'amministrazione locale.
A tale audizione ci sono state ricordate molto chiaramente le sfide che devono affrontare le popolazioni e le regioni colpite, nonché l'entità dei danni causati dall'inondazione del giugno e luglio 2007, che secondo le stime è pari a un totale di 4,6 miliardi di euro.
Sulla base di tale audizione e delle nostre discussioni, abbiamo appoggiato appieno la proposta della Commissione per mettere a disposizione per questo caso specifico 162 387 000 euro del Fondo di solidarietà.
Ritengo sia importante anche affermare che nei prossimi mesi possiamo aspettarci ulteriori mobilizzazioni del Fondo di solidarietà.
In tali casi, per essere chiari, non è stata esortata solo la Comunità europea affinché mostri solidarietà: in previsione dell'aumentata incidenza di tali catastrofi, gli Stati membri dovrebbero pensare maggiormente alla gestione preventiva delle crisi, valutando, in altre parole, lo stato dei loro sistemi di protezione civile, controllando come sono equipaggiati i vigili del fuoco locali ed esaminando come potrebbero sviluppare in futuro strategie diverse, in merito a questioni quali le opere di ricostruzione nelle zone colpite da inondazione.
Si tratta di aspetti che costituiscono parte integrante di qualsiasi strategia sul lungo periodo, se si vuole continuare a essere credibili.
Un altro requisito - e a tale proposito la nostra posizione è in qualche modo migliore nel caso in questione rispetto ad altri - è il fatto che tutti dovremmo trasformare in un nostro obiettivo comune, come questione di principio di base, la garanzia che le richieste future relative al Fondo di solidarietà verranno elaborate e completate al massimo nell'arco di sei mesi.
Questa è una sfida per tutti: le autorità nazionali devono presentare tutte le domande e i documenti necessari entro il periodo prescritto, la Commissione deve trattare il caso in questione in base alle disposizioni applicabili e anche noi, in Parlamento, dobbiamo accelerare la pratica mediante una delibera rapida.
Permettetemi di trattare un ultimo punto, che riguarda il bilancio rettificativo.
In previsione dei difficili negoziati e del completamento in sospeso della procedura legislativa relativa al sistema di navigazione satellitare Galileo, appoggio risolutamente la condizione essenziale posta dal relatore, secondo cui le linee di bilancio create per la spesa relativa alla gestione amministrativa dovrebbero costituire una voce promemoria.
Si tratta di un passo nella giusta direzione per istituire in seno alla Commissione le strutture amministrative adeguate.
Non siamo ancora soddisfatti, tuttavia, degli accordi per la futura interazione tra la Commissione, l'Agenzia spaziale europea e l'Autorità di vigilanza Galileo.
Nel corso della procedura legislativa, è necessario indicare almeno un modo per evitare la duplicazione degli sforzi e sviluppare le strutture di gestione adeguate nelle nuove circostanze del sistema di navigazione satellitare Galileo.
Vi è ancora una certa necessità di discutere, che mi auguro possa essere soddisfatta quanto prima.
Signor Presidente, il 18 gennaio la Commissione ha adottato la proposta di mobilizzazione del Fondo di solidarietà per il Regno Unito e siamo lieti e soddisfatti che il parere della commissione per i bilanci sia abbastanza positivo nei confronti della nostra proposta.
Insieme al bilancio rettificativo n.
1/2008, abbiamo proposto anche lo stanziamento di 162 milioni di euro a titolo del Fondo di solidarietà per il Regno Unito al fine di compensare i gravi danni causati dall'inondazione della scorsa estate.
Come ha già affermato il presidente della commissione per i bilanci, recentemente abbiamo ricevuto richieste da due Stati membri - la Grecia e la Slovenia - e probabilmente presenteremo una nuova proposta molto presto.
Naturalmente, tale proposta non riguarda solo il Fondo di solidarietà, ma è solo il Fondo di solidarietà ad avere implicazioni finanziarie: gli altri elementi della proposta sono più tecnici.
La questione Galileo è senza dubbio molto delicata per tutti noi e comprendo pienamente le preoccupazione della commissione per i bilanci.
Devo dire, tuttavia, che la proposta della commissione per i bilanci di modificare la proposta della Commissione ritarderà il trasferimento del Fondo di solidarietà di circa un mese, dato che dovrà tornare al Consiglio per un'altra votazione, ma ne comprendiamo la delicatezza e non possiamo discutere la decisione della commissione per i bilanci in proposito.
Tuttavia, mi auguro di cuore che questa settimana in Parlamento la nostra proposta verrà appoggiata in generale.
Signor Presidente, desidero affermare che questo bilancio rettificativo ha il mio appoggio e che vi sono uno o due punti che vorrei commentare.
Innanzi tutto in merito al Fondo di solidarietà: si trattava ovviamente dello stanziamento relativo all'inondazione che ha colpito la Gran Bretagna nel giugno e nel luglio dello scorso anno.
Gran parte di tale inondazione si è verificata nella mia regione e posso testimoniare i terribili danni e le terribili difficoltà che hanno subito molti dei residenti di quell'area.
Mi ha colpito - ma non sorpreso - notare che si trattava della terza maggiore richiesta della storia del Fondo di solidarietà, dato che ammontava a 4,6 miliardi di euro e che è stata stanziata la somma di 162,8 milioni di euro.
So che il mio collega e amico onorevole Reimer Böge ha affermato che, nel grande ordine delle cose, non si tratta certo di un'elevata somma di denaro.
Forse non lo è, ma in quanto gesto di solidarietà, vi prego di credermi, è stato apprezzato molto e sinceramente e, da parte della popolazione di tale regione, desidero esprimere i miei ringraziamenti: innanzi tutto ai membri della commissione per i bilanci, che sono stati unanimi nel loro appoggio a tale pacchetto di aiuti, il che rappresenta un vero gesto di solidarietà.
Ma desidero esprimere anche il mio apprezzamento nei confronti del Commissario e dei suoi colleghi che hanno elaborato tale richiesta nell'arco di sette mesi.
Ho pensato che si trattasse di un risultato notevole, signor Commissario, e la ringrazio per gli sforzi compiuti per raggiungerlo.
Nel corso delle prossime settimane e dei prossimi mesi osserverò senza dubbio con interesse come il governo del Regno Unito erogherà tali fondi, ma per me è chiaro che, con il crescente manifestarsi degli eventi climatici estremi, tali problemi si verificheranno in tutta Europa con sempre maggiore regolarità ed è chiaro che, quando si manifesta solidarietà, l'elemento più importante di tale meccanismo è effettivamente la rapidità di risposta.
In merito alla questione Frontex, voglio manifestare anch'io il mio appoggio al finanziamento aggiuntivo per l'agenzia - abbiamo raddoppiato il finanziamento destinatole.
Ho ritenuto che fosse assolutamente giusto e sottolineo che tale richiesta è per la creazione di 25 posti di lavoro.
Ritengo tuttavia che sia importante continuare a controllare la distribuzione dei finanziamenti, al fine di garantire un impiego ottimale delle risorse.
Allo stesso modo ho appoggiato appieno gli obiettivi di Lisbona che la Commissione ha definito per se stessa, in particolar modo nell'ambito della ricerca e sviluppo.
Riconosco pertanto la necessità di agenzie esecutive per la ricerca, ma esprimo ancora una volta la mia preoccupazione in merito alla proliferazione di tali strutture che, devo ammettere, storicamente non sono state famose per essere effettivamente una scelta valida.
Infine, in merito alla questione Galileo: tali nuove linee di bilancio faranno molto per offrire maggiore trasparenza e responsabilità.
Sono tuttavia concorde con i miei colleghi della commissione per i bilanci quando diciamo che procederemo con cautela.
Se posso dirlo, signor Commissario, si tratta di un'impresa enorme e - prendendo in prestito il gergo dell'era spaziale - posso dire che la Commissione sta "coraggiosamente andando dove nessuna Commissione è mai stata prima”.
Mi trovo pertanto d'accordo con il mio collega Reimer Böge quando afferma che siamo a favore, ma che insistiamo per l'inserimento di una linea "p.m.”.
Signor Presidente, appoggio il bilancio rettificativo e sono lieto di farlo.
Signor Presidente, questa sera sostituisco l'onorevole Titley, il leader degli eurodeputati laburisti, ma parlo a nome di tutti loro quando affermo di appoggiare il presente bilancio rettificativo e la decisione di stanziare 162 milioni di euro alle regioni del Regno Unito colpite dall'inondazione.
Come affermato dall'onorevole Ashworth, si tratta di un piccolo contributo per la copertura degli enormi costi dei danni causati dall'inondazione nel Regno Unito, ma siamo riconoscenti ai nostri colleghi della commissione per i bilanci, che hanno votato all'unanimità, e alla Commissione.
Credo che sia stato il pagamento più rapido che sia mai stato eseguito: nell'arco di sette mesi.
Pertanto, sebbene molte persone abbiano sofferto a lungo, rappresenta un progresso rispetto ai finanziamenti precedenti.
Pensiamo anche che si tratti di uno dei pagamenti più elevati mai eseguiti e per questo siamo riconoscenti.
Le inondazioni dello scorso anno hanno colpito 48 000 case e 700 imprese del Regno Unito e si è stimato che il danno totale sia superiore ai 4 miliardi di euro.
La mia stessa regione, lo Yorkshire, è stata una delle aree maggiormente colpite dove molte persone non hanno ancora fatto ritorno alle loro case e, pertanto, l'aiuto e l'assistenza sono molto apprezzati.
Sostituisco l'onorevole Titley, in quanto si trova bloccato a Londra a causa delle tempeste molto violente che questa sera si sono abbattute sull'Europa occidentale.
Non possiamo attribuire tutto il brutto tempo al cambiamento climatico, ma sappiamo che il numero degli eventi meteorologici estremi sta aumentando.
La scorsa estate abbiamo osservato gravi inondazioni, nonché incendi in Grecia e nell'Europa meridionale e nessuna somma del Fondo di solidarietà può effettivamente far fronte ai danni e ai costi risultati da tali eventi legati al cambiamento climatico.
In quanto eurodeputati, stiamo iniziando a lavorare sul nuovo pacchetto sulla legislazione relativa al cambiamento climatico.
Mi auguro vivamente che quest'Assemblea adotti un atteggiamento risoluto, nonché concordi e attui una buona legislazione che affronti realmente il cambiamento climatico, in modo da non dover tornare qui a chiedere alla Commissione del denaro per far fronte a tale tipo di eventi.
Signor Presidente, in un certo senso dopo gli ultimi due relatori mi spetta un compito semplice.
Anch'io desidero parlare chiaramente a favore della proposta dei nostri relatori, gli onorevoli Virrankoski e Böge, ma in particolare a favore della mobilizzazione del Fondo di solidarietà per il Regno Unito.
Un importo di 162 milioni di euro: può sembrare discutibile, ma è di enorme importanza a diversi livelli.
In quanto eurodeputato, rappresento l'area dello Yorkshire e Humber, colpita, come affermato dall'onorevole McAvan, dall'inondazione della scorsa estate - città e paesi devastati in tutta la nostra regione.
Molte persone, persino nel paese in fondo alla strada dove vivo, non hanno ancora fatto ritorno alle loro case.
Sebbene sappiamo che tale stanziamento può non cambiare la loro situazione dall'oggi al domani, contribuirà ad aiutarle indirettamente limitando la pressione sul bilancio del nostro governo.
In secondo luogo, sono estremamente soddisfatto che il nostro governo abbia presentato tale richiesta, e una richiesta di successo.
All'inizio ci sono stati momenti in cui non eravamo certi che ciò sarebbe avvenuto, e mi auguro che, ora che abbiamo vissuto quest'esperienza, il nostro governo diventi un grande sostenitore del Fondo di solidarietà in Consiglio e che convinca di conseguenza altri Stati membri.
Infine, ora il popolo britannico, i miei elettori, comprenderanno che la solidarietà europea ha un significato concreto e tangibile, il che credo si applica a tutti noi presenti in quest'Aula.
Dato che il cambiamento climatico si fa sentire, possiamo trovarci tutti nella situazione di rappresentare coloro che sono vittime di tali catastrofi naturali e, di conseguenza, possiamo dover avanzare il diritto alla solidarietà europea.
Signor Presidente, la solidarietà è il principio migliore e più importante dell'Unione europea.
Senza di esso non vi sarebbe in alcun caso un'azione congiunta da parte di Stati e nazioni indipendenti.
La creazione del Fondo di solidarietà dell'Unione europea ha naturalmente seguito questo principio.
Per ora abbiamo a disposizione 1 miliardo di euro all'anno.
Non si tratta di una somma elevata, soprattutto dato che lo scorso anno, così come quest'anno, abbiamo dovuto far fronte a un aumento dei disastri climatici.
Siamo stati colpiti non solo da inondazioni e uragani, ma anche da incendi di proporzioni inaspettate.
Con i nostri mezzi limitati, finora siamo stati in grado di mettere a disposizione aiuti di entità ridotta - il 3% o il 4% delle perdite subite o persino meno.
Ecco perché, pur appoggiando la relazione dell'onorevole Böge e il progetto di bilancio rettificativo dell'onorevole Virrankoski, concludo anch'io dicendo che le risorse del Fondo di solidarietà devono essere aumentate progressivamente.
Due euro a cittadino non sono sufficienti ad asciugare le lacrime, quando si subiscono perdite tanto grandi.
a nome del gruppo IND/DEM. - (EN) Signor Presidente, sono lieto di sapere che la Gran Bretagna dovrebbe ricevere del denaro che ci aiuterà a sostenere i costi delle inondazioni dello scorso anno.
Siamo tutti molto felici che l'UE sia generosamente venuta in aiuto di uno Stato membro in difficoltà.
Non è tuttavia esattamente così: innanzi tutto, lo stanziamento costituisce solo il 3,5% del costo dei danni - un gesto, come affermato dall'onorevole Ashworth - e, in secondo luogo, tale stanziamento viene elargito nove mesi dopo i fatti - e dicono che i tempi sono rapidi!
Sarebbe stato più utile sapere che era imminente, così avremmo potuto pianificare la ricostruzione di conseguenza.
Se c'è una cosa che irrita i britannici - quando ci rendiamo conto che stiamo rientrando in possesso di parte del danaro versato all'Unione europea - è che siamo obbligati a mendicarlo e poi a pubblicizzare la generosità dell'UE.
Per cortesia, non sarebbe forse meglio tenerci il nostro denaro e decidere noi stessi come spenderlo?
In questo modo potrebbe essere erogato più rapidamente.
(FR) Signor Presidente, il diritto in materia di bilancio della maggior parte dei nostri Stati comprende linee di credito per far fronte alle catastrofi.
Il diritto francese in materia di bilancio, ad esempio, comprende stanziamenti di bilancio globali che permettono, per decreto e in anticipo, di impegnare stanziamenti di bilancio in caso di emergenza.
Dal novembre 2002 il diritto europeo in materia di bilancio ha incorporato tale norma per il finanziamento delle catastrofi nel Fondo di solidarietà.
Per le catastrofi finanziarie, abbiamo anche creato il Fondo europeo di adeguamento alla globalizzazione.
In merito ai disastri naturali, ci sono stati chiesti aiuti per la riparazione pari a meno del 4% dei danni causati nel Regno Unito dall'inondazione del giugno 2007, che sono costati più di 4 miliardi.
Nove mesi per impegnare gli stanziamenti sono tanti visto che questa è per definizione una situazione di emergenza.
Ciò significa che il metodo del bilancio rettificativo per autorizzare l'impegno non è funzionale.
Il bilancio rettificativo dovrebbe intervenire prima per ratificare l'impegno che dovrà essere effettuato in anticipo, grazie a stanziamenti provvisori e non restrittivi per calamità, inondazioni e incendi.
Stando così le cose, 162 milioni di euro di solidarietà per il Regno Unito di Adam Smith, di Ricardo e della Thatcher, che credevano solo nel mercato, nel darwinismo e nella selezione naturale, costituiscono un'eccellente lezione di pragmatismo.
Quando il leone che ruggisce nella giungla dell'economia si bagna, scopre le virtù della solidarietà.
E con questa sono tre volte - morbo della mucca pazza, afta epizootica e inondazioni - e domani i nostri membri britannici avranno anche la possibilità di manifestare solidarietà nei confronti degli agricoltori europei che si ritrovano bagnati a causa delle importazioni.
(EL) Signor Presidente, questo bilancio rettificativo prova ancora una volta quello che è evidente: che l'UE dispone di meccanismi e adattabilità per fornire soluzioni a problemi specifici inattesi.
Desidero presentare tre proposte per il pacchetto delle due relazioni che abbiamo discusso oggi.
Due di tali proposte riguardano il Fondo di solidarietà, mentre la terza riguarda il programma Galileo.
In merito alla questione delle inondazioni nel Regno Unito, l'intervallo di tempo tra luglio e la presente risposta dell'UE è molto soddisfacente.
Pare che sia stata la risposta più rapida durante tutto il periodo di funzionamento di questo Fondo, per lo meno per quel che mi ricordo.
Crea tuttavia un precedente: in futuro ci aspetteremo una risposta altrettanto immediata di fronte a catastrofi analoghe, e qui mi riferisco alla catastrofe naturale che abbiamo subito in Grecia la scorsa estate solo un mese dopo, in agosto.
Mi auguro pertanto che il mese prossimo la Commissione presenterà almeno una proposta attraverso il Commissario competente per rispondere alla richiesta della Grecia di attivare il Fondo di solidarietà.
Non serve che vi ricordi le immagini scioccanti dell'enorme disastro subito dalla Grecia a causa degli incendi; tutti le abbiamo viste, in tutta Europa.
Mi auguro che, mutatis mutandis, potremo quanto meno avere in mano la proposta della Commissione entro il 'prossimo mese.
La mia seconda osservazione riguarda l'immagine che al momento diamo di noi stessi.
Non ho idea di come il Parlamento si muova, ma ogni volta che riceviamo qualche buona notizia, siamo gli unici a venirne a conoscenza!
Stiamo per conto nostro, non c'è nessuno nelle gallerie e forse neppure un giornalista!
Quando impareremo finalmente a diffondere in modo adeguato le buone notizie?
La mia terza e ultima osservazione riguarda il programma Galileo.
Sono d'accordo con tutti i colleghi della commissione per i bilanci e, come il relatore per il programma Galileo di tale commissione, desidero essere molto chiaro in merito al fatto che non abbiamo alcuna intenzione di eseguire alcun versamento a titolo del considerevole pacchetto di fondi che abbiamo impegnato, a meno che non concordiamo con il Consiglio in merito a una più ampia architettura del programma.
Se non sappiamo chi fa cosa - e brancoliamo ancora nel buio dato che stiamo negoziando con il Consiglio - non spenderemo nulla.
Non abbiamo intenzione di gettar via denaro.
Domani mattina ci aspetta una discussione trilaterale molto importante con la Presidenza slovena.
Sono ancora in sospeso due importanti questioni.
Mi auguro che potremo concludere tali negoziati in modo tale da poterci concentrare su progressi effettivi.
(LT) Nel caso di catastrofi naturali, il Fondo di solidarietà dell'Unione europea costituisce un aiuto molto importante per gli Stati membri e i paesi candidati che rispettano i requisiti previsti.
Alla luce dell'esperienza, tuttavia, è ovvia la necessità di riformare il Fondo di solidarietà, di adattarlo affinché raccolga nuove sfide e di aumentarne l'efficacia.
Innanzi tutto, la soglia del danno minimo pari a 3 miliardi di euro o dello 0,6% del PIL è troppo alta ed esclude gli aiuti a paesi colpiti da disastri di proporzioni inferiori, che ciononostante potrebbero avere gravi conseguenze per il paese interessato.
In secondo luogo, il fondo non può essere erogato per alleviare le conseguenze del terrorismo, delle crisi riguardanti la salute pubblica e degli incidenti tecnologici o industriali.
In terzo luogo, sorge qualche problema in merito ai fondi erogabili in caso di incidenti esclusivamente regionali, il cui criterio di utilizzo non è ancora stato definito in modo sufficientemente chiaro.
In conclusione, appoggio la riforma del Fondo ed esorto il Consiglio a presentare la sua posizione al riguardo quanto prima.
(PL) Signor Presidente, in questa discussione desidero attirare l'attenzione sui seguenti punti.
In primo luogo, è deplorevole che la proposta di regolamento del Parlamento europeo e del Consiglio che istituisce il Fondo di solidarietà dell'Unione europea, presentata dalla Commissione, non sia ancora stata adottata dal Consiglio, nonostante il Parlamento europeo abbia preso una posizione in merito quasi due anni fa, nel maggio 2006, in sede di prima lettura.
In secondo luogo, la mobilizzazione di 162 milioni di euro per contribuire a rifondere i danni causati dalle inondazioni che si sono verificate in Gran Bretagna e in Irlanda nel giugno e luglio 2007, il cui costo quali ammonta ad almeno 5 miliardi di euro, merita il nostro appoggio.
E' un peccato che le risorse destinate a tale scopo siano state stanziate molti mesi dopo il verificarsi dei danni, il che può rendere gli aiuti meno efficaci.
Come dice il proverbio polacco: "Chi dà rapidamente, dà il doppio”.
In terzo luogo, dato che il massimale del Fondo di solidarietà è stato fissato a 1 miliardo di euro, mi auguro che, nel caso di danni di proporzioni pari a quelli verificatisi in Gran Bretagna, verranno mobilizzati rapidamente finanziamenti adeguati e che ci si occupi allo stesso modo delle necessità sia dei vecchi Stati membri che dei nuovi.
(EL) Signor Presidente, oltre a ringraziare il relatore per l'ottimo lavoro svolto, desidero sollevare molto brevemente solo un punto riguardo al Fondo di solidarietà.
Signor Presidente, ogni anno nell'UE c'è brutto tempo.
E' ironico anche che, proprio quando discutiamo di tali importanti relazioni, sull'Europa settentrionale si abbattano tempeste violente.
Grazie a Dio l'UE fornisce sostegno finanziario nel caso di tali catastrofi, come ora nel caso del Regno Unito e come ha fatto in passato per Cipro.
Non dobbiamo tuttavia dimenticare che oltre all'aspetto finanziario, vi deve essere un'unità organizzativa su scala europea capace di fornire immediato sollievo alle aree colpite.
(EL) Signor Presidente, onorevoli colleghi, solidarietà è una bella parola e un concetto ancora più bello, di cui purtroppo vi è grande necessità: i fatti dimostrano che tale necessità sta diventando sempre più urgente a causa delle catastrofi naturali, che non dovremmo più considerare come naturali, ma piuttosto come eventi sempre più frequenti nelle nostre vite.
Solo durante i mesi estivi del 2007, si sono verificati tre fenomeni molto gravi.
Innanzi tutto la situazione nel Regno Unito di cui discutiamo e che votiamo oggi; subito dopo i terribili incendi in Grecia, di cui siete tutti a conoscenza, seguiti non molto tempo dopo da altre inondazioni in Slovenia.
Tutto questo ci dimostra quanto siano gravi simili fenomeni, nonché quanto sia essenziale che l'UE intervenga.
Mi sorprende quando gli onorevoli colleghi affermano di non capire perché l'UE dovrebbe fornire denaro.
Non si tratta di una mera questione di denaro, bensì anche di sostegno morale e della consapevolezza degli abitanti di tali aree che l'UE è a conoscenza della loro tragedia.
In molti casi si tratta di una tragedia e l'UE sta facendo qualcosa in proposito, il che mi porta a sottolineare, come è stato affermato in precedenza, che l'esempio del Regno Unito, che plaudiamo, poiché è riuscito a ottenere una risposta relativamente rapida, dovrebbe essere emulato nei paesi che sono stati colpiti in seguito.
Del resto il nostro paese, la Grecia, è il prossimo sull'elenco delle richieste per l'assistenza del Fondo di solidarietà e ci auguriamo che anche nel nostro caso gli aiuti saranno disponibili in tempi rapidi.
Non sono tuttavia certo che ciò accadrà e mi domando se sia imputabile all'UE e a come tratta le richieste o al modo in cui la Grecia ha presentato la richiesta stessa.
Non importa: ci auguriamo che gli aiuti siano presto offerti anche alla Grecia, dato che vi garantisco che la situazione nel mio paese è ancora molto grave.
Il problema è che il denaro per la Grecia, che è stato inserito nel Fondo, non è stato ancora annunciato.
(PL) Signor Presidente, il funzionamento del Fondo di solidarietà dell'Unione europea è visto sotto una luce molto positiva dagli Stati membri e in modo particolare dai cittadini europei.
Il Fondo istituisce la possibilità di stanziare aiuti a coloro che sono colpiti da catastrofi naturali che causano danni considerevoli.
Il suo scopo è aiutare a rifondere le perdite subite, che pesano enormemente sui bilanci di molte famiglie.
Gli aiuti finanziari a titolo dei fondi dell'UE costituiscono un esempio della solidarietà europea.
Quando emergono simili necessità, per le famiglie europee che soffrono, per i nostri cittadini europei, è il miglior esempio dei vantaggi e dei benefici dell'adesione alla Comunità europea.
Dobbiamo tuttavia concentrare la nostra azione - e trovare i fondi necessari nel bilancio dell'UE - sulla lotta alle cause di tali catastrofi, sull'introduzione di accordi adeguati per la gestione delle crisi e di un sistema di assicurazione adeguato.
Signor Presidente, desidero ringraziare tutti coloro che hanno preso parte alla discussione per il loro eccellente e costruttivo contributo.
Il Fondo di solidarietà è molto giovane e pertanto è stato stabilito che avesse limiti estremamente elevati.
Non è stato possibile affidarsi a informazioni precedenti riguardo all'importo 'necessario.
Per certi versi i limiti potrebbero essere rivisti in futuro.
Concordo che la rapidità sia senza dubbio un vantaggio in tale contesto.
La commissione per i bilanci ha riflettuto molto in merito all'utilizzo del Fondo di adeguamento alla globalizzazione al fine di superare i problemi derivanti dalla perdita di posti di lavoro.
Questo è senza dubbio un ambito in cui in futuro l'UE dovrà intervenire non poco.
Allo stesso modo, molti hanno riflettuto sulla questione della gestione delle crisi.
Il bilancio di quest'anno incorpora anche un progetto pilota per accelerare la prevenzione degli incendi forestali e in tale area miriamo a ottenere nuovi e validi risultati.
In merito al progetto Galileo, non vi sarà alcun aumento dei finanziamenti, il che deve naturalmente essere considerato come un principio di base.
L'attuale livello di finanziamento è sufficiente.
La sua amministrazione deve essere tuttavia efficiente.
Soprattutto ora, quando i livelli di bilancio sono considerevoli, esiste il grande pericolo che la sua gestione amministrativa diventi anche più burocratica.
Deve essere efficiente e per tale ragione vogliamo mantenere il campo d'azione del Parlamento per i negoziati, così che noi, la Commissione e il Consiglio possiamo, insieme, concordare in merito a quale sia la migliore forma possibile di governance, che vedrà la fine di tale progetto europeo importante e molto ambizioso.
Sono convinto che nel corso delle settimane a venire raggiungeremo un risultato soddisfacente.
La discussione è chiusa.
La votazione si svolgerà martedì 11 marzo 2008.
Dichiarazioni scritte (articolo 142)
per iscritto. - (RO) Ritengo che la richiesta formulata dalla Gran Bretagna sia pertinente e in questo caso appoggio la mobilizzazione del Fondo di solidarietà.
La Romania ha affrontato inondazioni consistenti nel corso degli ultimi anni, di cui le più recenti risalgono a non molto tempo fa.
Come nel caso della Gran Bretagna, si sarebbero potuti evitare molti dei danni causati dalle inondazioni attraverso un maggiore coinvolgimento nello sforzo preventivo.
Ciononostante le infrastrutture esistenti, così come la risposta delle autorità locali sono state sopraffatte dalla forza del fenomeno naturale.
Appoggio pertanto due misure che l'Unione europea può prendere al fine di aumentare la risposta nazionale ed europea: lo stanziamento di denaro a titolo dei Fondi strutturali per opere infrastrutturali progettate per mitigare gli effetti delle catastrofi naturali; in secondo luogo l'istituzione - quanto prima - della Forza di intervento europea, costituita da squadre di specialisti provenienti da tutti gli Stati membri, che intervenga in situazioni di emergenza in qualsiasi regione dell'Unione europea.
Un altro aspetto importante è il livello dei fondi stanziati dall'Unione europea nei casi di emergenza.
Dato che prevediamo un'ampia revisione del bilancio dell'Unione europea, ritengo che dovremmo considerare un aumento delle somme destinate al Fondo di solidarietà dell'UE.
Seduta solenne - Celebrazione del cinquantesimo anniversario del Parlamento europeo
(Breve esecuzione dell'Orchestra dei giovani dell'Unione europea, diretta da Pavel Kotla)
. - Abbiamo assistito a una magnifica interpretazione dell'Orchestra dei giovani dell'Unione europea diretta da Pavel Kotla.
Vi ringrazio.
Onorevoli colleghi, desidero porgervi un caloroso benvenuto in quest'Aula per celebrare il 50° anniversario della seduta costituente dell'Assemblea del Parlamento europeo.
Prima di tutto, suggerisco di accogliere con un applauso tutti gli ex Presidenti che sono presenti in Aula: Emilio Colombo, Lord Henry Plumb, Enrique Barón Crespo, Egon Klepsch, Klaus Hänsch, José Maria Gil Robles, Nicole Fontaine e Josep Borrell Fontelles.
Benvenuti, stimati ex Presidenti del Parlamento europeo.
(Applausi prolungati)
Desidero estendere un cordiale benvenuto a Janez Janša, Presidente in carica del Consiglio europeo, e a José Manuel Durão Barroso, Presidente della Commissione europea.
Naturalmente, Presidente Barroso, lei è un volto familiare in quest'Aula, ma oggi è particolarmente il benvenuto.
(Applausi)
E' un particolare piacere accogliere nell'Aula del Parlamento europeo Lluís Maria de Puig, Presidente dell'Assemblea parlamentare del Consiglio d'Europa.
Un caloroso benvenuto a lei.
(Applausi)
E' una gioia accogliere il Presidente della Camera del parlamento belga, Herman van Rompuy, il Presidente della Camera del parlamento italiano, Fausto Bertinotti, e il Presidente del Senato olandese, Yvonne Timmerman-Buck, che, insieme ad altri rappresentanti dei parlamenti di Bulgaria, Repubblica ceca, Estonia, Francia, Germania, Ungheria, Irlanda, Lettonia, Lituania, Lussemburgo, Polonia, Portogallo, Romania, Slovacchia, Slovenia e Regno Unito, oggi si sono uniti a noi nel Parlamento europeo e a cui porgo il benvenuto.
(Applausi)
Accolgo i presidenti delle altre istituzioni europee: per la Corte europea di giustizia, Peter Jann, Presidente della Prima sezione; per la Corte dei conti europea, il Presidente Vítor Caldeira; per il Comitato economico e sociale europeo, il Presidente Dimitris Dimitriadis; per il Comitato delle regioni, Luc Van den Brande e il Mediatore europeo, Nikoforos Diamandouros.
Benvenuti al Parlamento europeo.
(Applausi)
E' un piacere accogliere i rappresentanti locali e regionali: il sindaco di Strasburgo, Fabienne Keller, il presidente del Consiglio regionale d'Alsazia, Adrien Zeller, il presidente del Conseil Général du Bas-Rhin, Philippe Richert, e il prefetto della regione dell'Alsazia e del Basso Reno, Jean-Marc Rebière.
Benvenuti al Parlamento europeo.
(Applausi)
Onorevoli colleghi, il seggio n. 146 è occupato dalla collega Astrid Lulling, l'unica di noi a essere diventata deputato del Parlamento europeo prima che fosse a elezione diretta.
(Applausi prolungati)
Quasi esattamente 50 anni fa, il 19 marzo 1958, l'Assemblea comune delle tre istituzioni europee, la Comunità economica europea, la Comunità europea dell'energia atomica e la Comunità europea del carbone e dell'acciaio, si è riunita per la prima volta a Strasburgo in ciò che allora era la "Maison de l'Europe”.
L'Assemblea era costituita da "rappresentanti dei popoli degli Stati riuniti nella Comunità”, come stabilito nel Trattato di Roma, che era entrato in vigore poche settimane prima.
Oggi stiamo celebrando questo anniversario poiché siamo i diretti successori di quell'Assemblea parlamentare e dei suoi 142 deputati originali, in linea di continuità.
Il primo Presidente di quest'Assemblea comune è stato il grande Robert Schuman.
Nel suo discorso inaugurale, annunciò che l'Assemblea avrebbe rivestito un ruolo primario nello sviluppare lo spirito europeo, "per cui”, disse "l'Assemblea era e rimane il nucleo”.
Ritengo che ciò sia vero oggi come lo era allora.
Allo stesso tempo, Robert Schuman avvertiva i propri colleghi, durante quella seduta costituente, che il lavoro parlamentare con 142 deputati, di sei paesi in quel periodo, avrebbe richiesto disciplina da parte di tutti e ovviamente questa considerazione è ancora più pertinente oggi, con 785 deputati di 27 paesi, come tutti sappiamo!
Non molto tempo dopo la seduta costituente, i nostri predecessori hanno iniziato a definire la loro istituzione "Parlamento europeo”, sebbene in maniera informale da principio, considerato che il termine non compariva nei Trattati che istituivano le Comunità europee.
Solo quattro anni dopo, nel marzo 1962, l'Assemblea parlamentare prese la decisione di chiamarsi "Parlamento europeo”.
Anche se i Trattati costitutivi delle Comunità europee stabilivano che l'Assemblea "elaborerà progetti intesi a permettere l'elezione a suffragio universale diretto, secondo una procedura uniforme in tutti gli Stati membri” e che "il Consiglio, con deliberazione unanime, (...) stabilirà le disposizioni di cui raccomanderà l'adozione da parte degli Stati membri, conformemente alle loro rispettive norme costituzionali”, solo nel 1976 il Consiglio, sulla base di una raccomandazione del Parlamento europeo del 20 settembre 1976, adottò un atto legislativo relativo all'esecuzione di elezioni universali dirette per il Parlamento europeo.
Onorevoli colleghi, all'inizio l'Assemblea parlamentare virtualmente non aveva competenze proprie.
I nostri predecessori sapevano che sviluppare la dimensione parlamentare europea sarebbe stato un lungo processo e avrebbe richiesto un chiaro orientamento, impegno, pazienza e tenacia da parte loro e delle generazioni successive.
Passo dopo passo, il Parlamento europeo ha ottenuto sempre più competenze, diventando più conscio delle proprie responsabilità e del proprio margine di azione, e penso di poter dire a nome di tutti coloro che sono presenti che sia degno del suo nome.
(Applausi)
Oggi siamo i rappresentanti di quasi 500 milioni di cittadini europei e riflettiamo tutti i differenti colori dello spettro politico nell'Unione europea.
Siamo il Parlamento liberamente eletto dell'Unione europea, uniti nei nostri sforzi volti a ottenere le soluzioni migliori e più convincenti.
Siamo diventati sicuri di noi stessi, nonché attori principali nella politica europea.
Onorevoli colleghi, abbiamo ragione di esserne del tutto soddisfatti.
Questo processo è cominciato nel 1958 e sono accaduti eventi fondamentali lungo il cammino, sul nostro percorso condiviso verso l'integrazione europea.
Nel 1971 alla Comunità europea è stato assegnato un proprio bilancio, e da allora il Parlamento europeo ha rivestito un ruolo primario nell'adozione dei bilanci successivi.
Nel 1979 sono state indette le prime elezioni dirette del Parlamento europeo.
Nel 1986, con l'Atto unico europeo, il nome "Parlamento europeo” ha infine conseguito effetto giuridico.
15 anni fa, con l'entrata in vigore del Trattato di Maastricht, al Parlamento europeo sono state finalmente concesse piene competenze codecisionali nei settori iniziali della politica comunitaria, consentendo di fornire un contributo effettivo all'elaborazione della legislazione, e di mettere i freni, ove necessario, alla volontà del Consiglio.
Il Trattato di Amsterdam ha ulteriormente consolidato tali diritti di codecisione, mentre il Trattato di Lisbona fisserà la codecisione come la norma nel costruire la legislazione europea, e quindi si riferisce, in maniera appropriata, alla "procedura legislativa ordinaria”.
Attualmente, siamo 785 deputati di 27 nazioni europee.
Rappresentiamo oltre 150 partiti politici nazionali, la maggior parte dei quali si è unita a formare i sette gruppi parlamentari.
Siamo un'autorità legislativa e di bilancio, con una posizione pari a quella del Consiglio.
Esercitiamo una funzione di sorveglianza sulla Commissione europea ed eleggiamo il suo Presidente, e la Commissione non può insediarsi senza la nostra approvazione.
Costituiamo una difesa per il primato del diritto comunitario, e siamo la camera dei cittadini dell'Unione europea.
Tre settimane fa abbiamo adottato il Trattato di Lisbona, che rafforzerà ulteriormente le nostre competenze.
In futuro, le decisioni relative a importanti questioni di interesse attuale per i cittadini dell'Unione europea possono essere prese solo se la maggioranza fornisce il proprio consenso.
Questa iniziativa si applica anche alle principali questioni in materia di giustizia e affari interni.
Tuttavia, non c'è ragione di essere compiaciuti e di certo non si tratta del risultato di un processo inevitabile.
Dobbiamo combattere allo stremo.
Desidero ringraziare tutti coloro che, negli ultimi cinque decenni e nelle abili mani dei nostri Presidenti, hanno lavorato al fine di consolidare la dimensione parlamentare dell'integrazione europea e hanno offerto un prezioso contributo a tale processo.
Un grazie ai deputati del Parlamento europeo, passati e presenti!
(Applausi)
Jean Monnet una volta affermò: "Nulla è possibile senza le persone, nulla può durare senza le istituzioni”.
Vorrei inoltre cogliere questa opportunità per ricordare Paul-Henri Spaak, il primo presidente dell'Assemblea comune della Comunità europea del carbone e dell'acciaio (CECA), l'istituzione che ha preceduto il Parlamento europeo, che, con la sua relazione a seguito della Conferenza di Messina del giugno 1955, ha fornito un contributo essenziale alla preparazione del Trattato di Roma.
Il percorso verso una democrazia parlamentare nell'Unione europea ha seguito una logica che ci è familiare dalla storia delle nazioni europee.
Ciò che abbiamo realizzato è un equilibrio istituzionale tra il livello nazionale ed europeo, che costituisce un successo di prim'ordine e riflette l'interazione tra i vari livelli di governo condiviso in Europa.
Un elemento importante di questo equilibrio è la valida cooperazione del Parlamento europeo con i parlamenti nazionali, che è di particolare interesse.
Sono molto lieto di notare che quasi tutti i parlamenti nazionali degli Stati membri dell'Unione europea hanno inviato rappresentanti di alto livello per partecipare oggi.
(Applausi)
Vorrei chiedere a tutti voi, eurodeputati e deputati dei parlamenti nazionali, di svolgere il vostro compito nel tentativo di mantenere tale cooperazione in futuro.
Il Trattato di Lisbona e la Carta dei diritti fondamentali forniranno un contributo decisivo al fine di concretizzare democrazia e parlamentarismo nell'Unione europea a tutti i livelli.
Possiamo essere orgogliosi, onorevoli colleghi, del nostro sostegno fermo e assoluto al Trattato di riforma e alla Carta dei diritti fondamentali.
(Applausi)
Abbiamo bisogno di un pubblico e di un controllo critico del nostro lavoro.
Tuttavia, abbiamo anche diritto all'imparzialità.
L'Unione europea, in tutta la sua diversità, è più complessa di qualsiasi altra comunità al mondo.
Vorrei chiedere ai mezzi di comunicazione, che rivestono un ruolo fondamentale nella nostra comunicazione con i cittadini, di ricordarlo.
L'Unione europea non dovrebbe essere usata come capro espiatorio di fallimenti nazionali.
(Applausi)
Uno dei maggiori successi della nostra visione europea negli ultimi 50 anni è l'affermazione della democrazia e della libertà in tutta Europa.
Oggi, Estonia, Lettonia, Lituania, Polonia, Repubblica ceca, Slovacchia, Ungheria, Slovenia, Bulgaria, Romania e Germania riunificata sono membri dell'Unione europea, un risultato che avremmo potuto solo immaginare e che è diventato una realtà della nostra vita.
Attualmente, come afferma la Dichiarazione di Berlino del 25 marzo 2007, noi, cittadini dell'Unione europea, siamo "per nostra felicità, uniti”. Ciò è motivo di grande gioia.
Nel valutare attentamente i 50 anni trascorsi, è importante che consideriamo il futuro.
Dovremmo ricordare a noi stessi in modo autocritico quali aspetti della dimensione parlamentare dell'Europa sono tuttora insoddisfacenti.
A differenza dei parlamenti nazionali, non abbiamo ancora la possibilità, nella procedura di bilancio, di decidere sull'aumento delle nostre risorse finanziarie.
Un governo parlamentare implica generalmente un controllo del Parlamento sulle forze armate; tuttavia, la politica estera e di sicurezza comune dell'Unione europea è tuttora incompleta e non fornisce un sistema di collegamento adeguato tra le responsabilità a livello nazionale ed europeo.
Non disponiamo ancora di una legge elettorale uniforme, il che significa che siamo privi di un importante prerequisito per partiti politici europei validi che possano presentarsi alle elezioni del Parlamento europeo con singole liste di candidati.
Con pazienza, tenacia e un buon orientamento, il Parlamento europeo ha lottato per far valere la propria posizione in Europa sin dalla prima seduta dell'Assemblea parlamentare europea, e deve e continuerà a farlo in futuro.
In quanto assemblea sopranazionale d'Europa, eletta in modo diretto, il Parlamento europeo è considerato un modello per sforzi simili in altre regioni del mondo.
Ne sono testimone, come voi, quando ci visitiamo altre parti del mondo.
Quando Robert Schuman è entrato in carica come primo Presidente dell'Assemblea parlamentare europea il 19 marzo 1958, questo sviluppo positivo della dimensione parlamentare europea sarebbe stata pressoché impossibile da prevedere.
Tuttavia, Robert Schuman ha avuto una visione.
Ha parlato del fatto che l'idea europea, affermò, dovesse essere ridestata, descrivendo ciò come "la relance de l'idee européenne”.
Oggi, dopo le crisi che circondano il fallito Trattato costituzionale, quale potrebbe essere un leitmotiv migliore per l'incarico previsto?
Il 19 marzo 1958 Robert Schuman, nel suo breve discorso, espresse la propria preoccupazione che una visione tecnocratica delle questioni avrebbe potuto far sì che l'integrazione europea sfiorisse.
Tale considerazione è vera oggi come lo era in quel periodo.
Robert Schuman era stato realistico, semplice e chiaro nella propria descrizione delle opportunità disponibili per l'Assemblea parlamentare, che ha presieduto fino al 1960: "Nous désirons contribuer”, affermava con la sua voce intensa e risonante, "à créer un noyau de la structure européenne”.
Robert Schuman terminò il suo primo discorso come presidente dell'Assemblea parlamentare europea impegnandosi a lavorare per unificare il nostro continente, per unire l'Europa, che egli credeva dovesse considerarsi una comunità di valori che riunisce le libere nazioni del nostro continente: "Ainsi seulement l'Europe réussira à mettre en valeur le patrimoine total qui est commun à tous les pays libres”.
Vorrei basarmi su questo aspetto.
L'Unione europea è una comunità di valori.
Le nostre istituzioni non sono fini a se stesse, ma atte a favorire i nostri valori: la dignità dell'individuo, i diritti umani, la democrazia, il diritto e il benessere economico e sociale.
Tali valori promuovono i principi di solidarietà e sussidiarietà.
Europa significa rispetto reciproco, rispetto per la nostra diversità, rispetto per la dignità di tutti i nostri Stati membri, piccoli e grandi.
Questo rispetto non può essere imposto, ma è un prerequisito essenziale per la nostra mutua comprensione e azione comune.
L'osservanza del diritto europeo, che ci consente di risolvere i nostri conflitti in maniera amichevole e di ottenere un equilibrio di interessi in modo pacifico, deve essere costantemente rinnovata tramite le regole non scritte alla base delle nostre relazioni in Europa: considerazione e rispetto reciproci.
(Applausi)
Desidero incoraggiare e invitare tutti, indipendentemente dal colore politico, a continuare a mostrare tale rispetto reciproco.
Se questo mutuo rispetto, caratterizzato dalla tolleranza per le rispettive convinzioni, ma rimanendo fedele a se stesso, mentre è preparato a scendere a compromessi, avesse successo, l'Unione europea e il Parlamento europeo potranno rappresentare un modello per la pace nel mondo.
L'eredità europea è preservata nella pace e nell'unità delle nostre nazioni, che abbiamo ottenuto insieme al fine di costituire l'Unione europea.
Rispettiamo Robert Schuman e tutti i deputati della prima Assemblea parlamentare europea tentando di essere fedeli alla loro eredità, operando per un Parlamento europeo responsabile e aperto che sia vicino ai cittadini, ma che ha la determinazione, ove necessario, di fornire leadership politica.
Se continuiamo a lavorare con determinazione a tal fine, non abbiamo ragione di temere il giudizio di coloro che verranno dopo di noi e che, nel 2058, valuteranno il nostro lavoro odierno nel momento in cui celebreranno il centenario del Parlamento europeo.
Onorevoli colleghi, gioiamo insieme per la libertà, la pace e l'unità del nostro continente europeo, che abbiamo il privilegio di servire.
(Vivi e prolungati applausi)
Presidente in carica del Consiglio. - (SL) "Il mio discorso non può essere privo di emozione”.
E' questo il modo in cui il primo Presidente dell'Assemblea parlamentare europea, Robert Schuman, si è rivolto per la prima volta, il 19 marzo 1958, a questa rispettabile Aula.
Cinquant'anni dopo, per il vostro anniversario di festa, proviamo esattamente la stessa cosa.
In quest'Aula, non mi rivolgo solo a 142 cittadini, ma anche a 785 deputati eletti del Parlamento europeo.
Ripensando alla strada percorsa e allo sviluppo della democrazia europea negli ultimi 50 anni, dovremmo essere orgogliosi e molto riconoscenti ai padri dell'idea europea.
Allo stesso tempo, abbiamo la responsabilità di proseguire la storia europea di pace, cooperazione e prosperità al meglio delle nostre capacità.
Ricordiamo il 1958: la società affrontava le conseguenze di due guerre distruttive, il mondo dell'atteggiamento bipolare dei poteri occidentali e orientali, la guerra fredda, la rivoluzione cubana, il primo chip, gli esperimenti nucleari e il lancio del primo satellite spaziale.
168 milioni di europei erano uniti nei sei membri dell'Unione europea, che guarivano dalle ferite di guerra, prosperavano economicamente e, insieme all'alleanza euroatlantica, garantivano pace e democrazia nell'area.
Tristemente, la maggior parte del resto d'Europa viveva in un contesto totalitario di stagnazione o addirittura di regressione civile ed economica.
Nel 2008 ci troviamo di fronte a una situazione del tutto diversa: il mondo multipolare è coinvolto non solo nella concorrenza economica e politica, ma anche in maniera crescente nella cooperazione alla ricerca di soluzioni alle sfide attuali.
L'eliminazione dei confini che dividevano l'Europa dal muro di Berlino, l'eliminazione della cortina di ferro e del controllo dei confini interni continueranno alla fine del mese con la soppressione dei confini aerei nello spazio allargato di Schengen.
Il territorio dell'Unione europea è tre volte più vasto di 50 anni fa e ha il triplo di abitanti, 23 lingue ufficiali, un mercato interno più forte e una valuta comune.
In media, l'aspettativa di vita dei suoi cittadini è maggiore di otto anni.
Ventisette leader di governi e nazioni (un terzo di noi 20 anni fa viveva in regimi totalitari) prenderanno decisioni intorno allo stesso tavolo domani.
Attualmente, quasi tutta l'Europa vive in libertà e democrazia.
Dovremmo essere consapevoli di questo risultato e festeggiarlo.
La vita e il lavoro del Parlamento europeo dal 1958 riflettono chiaramente i progressi conseguiti mediante l'integrazione negli ultimi 50 anni.
Dopo l'iniziale ruolo consultivo, nei primi anni settanta avete ottenuto le prime competenze effettive per quanto riguarda il bilancio europeo, e alla fine le prime elezioni dirette.
Con nuovi accordi avete acquisito competenze più solide nell'adottare la legislazione e nel nominare i principali rappresentanti politici europei.
La nuova Commissione europea non è in grado di esistere senza la vostra fiducia.
Esattamente come il Trattato di Roma ha assegnato nuove responsabilità al Parlamento nel 1958, il Trattato di Lisbona, 50 anni dopo, rappresenta un grande passo avanti per il Parlamento europeo.
La procedura di codecisione si applicherà a quasi tutte le politiche europee, e saranno rafforzati il ruolo del Parlamento nella sorveglianza democratica, la creazione di accordi internazionali e la nomina dei principali rappresentanti europei.
Sono rimasto soddisfatto quando nel corso della seduta plenaria dello scorso mese avete adottato ad ampia maggioranza la relazione sul Trattato di riforma di Lisbona.
Desidero inoltre congratularmi con tutti gli Stati membri che hanno già concluso con successo le procedure di ratifica, e spero che presto saranno imitati da tutti gli altri Stati membri.
Se i primi 50 anni dell'Unione europea sono dedicati all'agenda europea, al nostro sviluppo politico ed economico e alle riforme, di certo i prossimi 50 anni saranno indirizzati anche all'agenda globale.
Questo aspetto è chiaramente indicato nell'elenco di argomenti per la seduta del Consiglio europeo di domani.
E' del tutto evidente che possiamo individuare soluzioni appropriate alle sfide di Lisbona, alle questioni relative all'ecologia e all'energia e al subbuglio dei mercati finanziari solo se teniamo conto delle tendenze e degli attori globali e li includiamo nelle nostre attività.
Ciò si applica anche ai diritti umani e al dialogo interculturale, in cui voi del Parlamento europeo, rivestite certamente un ruolo primario.
Vorrei cogliere questa opportunità, a nome del Consiglio europeo, per riconoscere il vostro ruolo nell'indicare le violazioni dei diritti umani e nel controllare le elezioni e il lavoro delle vostre delegazioni nelle istituzioni internazionali quali il Consiglio per i diritti umani delle Nazioni Unite.
Anche la vostra posizione nel quadro delle assemblee parlamentari paritetiche è importante e fornisce valore aggiunto alle politiche dell'Unione europea in materia di paesi terzi e regioni.
Attraverso le vostre attività e i vostri incontri con ospiti di prim'ordine nel corso dell'Anno del dialogo interculturale, state consolidando una delle tradizioni europee basilari, vale a dire il fatto che la comprensione e il rispetto reciproci siano il fondamento della coesistenza in Europa, nonché nel mondo intero.
La gamma di attività dell'Unione europea si amplia costantemente, ma sono tutte determinate da una singola regola: il successo è proporzionale al grado di unità tra gli Stati membri, i settori, i gruppi e le generazioni con interessi comuni e nell'ambito di fattori regionali, nazionali, europei e globali.
In questo caso le istituzioni dell'Unione europea devono rappresentare un modello.
"Ciascun individuo è un mondo nuovo.
Solo le istituzioni che preservano l'esperienza comune possono maturare”.
Con questo pensiero Jean Monnet ci avvicina alla spiegazione del motivo per cui la visione dell'Unione europea è ancora spesso diversa dalla realtà e del perché molti europei, malgrado gli evidenti successi degli ultimi 50 anni, tuttora dubitino dei vantaggi dell'integrazione europea.
Per comprendere e apprezzare libertà, pace e diversità, l'assenza di confini, i benefici e le prospettive future di un'Europa unita, dobbiamo sempre essere consapevoli che esistono alternative peggiori.
Perciò il nostro obiettivo comune è mantenere viva l'esperienza europea comune, tramite la quale possiamo unire gli sforzi per affrontare le sfide attuali.
Le riflessioni del passato devono essere congiunte a quelle per l'avvenire.
Se non avessimo combinato le forze 50 anni fa, probabilmente oggi non vivremmo in pace e prosperità.
Si può affermare lo stesso dei prossimi 50 anni.
Se non cerchiamo soluzioni a basse emissioni di carbonio e per il risparmio energetico, falliremo nel rallentare i cambiamenti climatici.
Dovremo affrontare più inondazioni, uragani, siccità, nuove malattie, ecosistemi in pericolo e rifugiati a causa del clima.
E' essenziale che i risultati delle decisioni e delle azioni europee siano sufficientemente concreti e tangibili per i cittadini, affinché comprendano l'importanza fondamentale dell'Unione europea nella protezione e nel miglioramento della loro qualità di vita.
Signor Presidente, onorevoli colleghi, desidero ringraziarvi per il contributo allo sviluppo dell'Unione europea negli ultimi 50 anni.
So che cosa abbia significato tutto ciò per le nostre generazioni.
In effetti, sono nato lo stesso anno del Parlamento europeo.
Fino al termine di questo mandato e oltre, vi auguro ogni successo nel vostro lavoro, denso di nuove idee e di costante tenacia nello sviluppo di valori, democrazia e stile di vita europei.
Sono certo che quando festeggeremo il prossimo anniversario di quest'Aula europea di democrazia, saremo nuovamente in grado di celebrare progressi visibili in Europa.
(Applausi)
Ringrazio il Presidente del Consiglio europeo.
Ora vorrei chiedere al Presidente della Commissione europea, José Manuel Durão Barroso, di prendere la parola.
Presidente della Commissione. - (FR) Signor Presidente del Parlamento europeo, signor Presidente in carica, signori Presidenti delle varie istituzioni europee, ex Presidenti di quest'Aula, onorevoli colleghi, rappresentanti dei parlamenti, ospiti, sono molto lieto di celebrare i primi cinquant'anni del Parlamento europeo con voi oggi.
Questo anniversario ha un considerevole significato simbolico e politico per la nostra Europa.
Cinquant'anni fa, Robert Schuman ha presieduto una nuova Assemblea unica.
Le tre Comunità europee avevano appena creato la prima versione di una democrazia europea.
Da quel momento, questa fondamentale scelta politica è stata inesorabilmente riaffermata a ogni fase dell'integrazione europea.
Prima di chiunque altro, i padri fondatori ebbero l'intuizione che l'Europa emergente richiedesse robuste istituzioni democratiche europee al fine di rappresentare i legami sempre più forti tra i sei paesi membri.
Secondo l'ispirata visione di Jean Monnet, tali istituzioni dovevano inoltre riuscire a evolversi per accompagnare ciò che percepivano i due eventi del futuro: integrazione più profonda e allargamento geografico.
Devo dirvi che è ancora estremamente commovente vedervi tutti in questa casa della democrazia europea, rappresentanti direttamente eletti da Stati che fino a poco tempo fa erano divisi da dittature che impedivano all'Europa di prendere un respiro di libertà.
(Applausi)
Il triangolo istituzionale che i padri fondatori ci hanno lasciato è un modello unico al mondo, che ha certamente dimostrato la propria vitalità e solidità dopo 50 anni.
Si è adeguato alla sostanziale estensione dell'ambito degli incarichi affidati alla Comunità, e ora all'UE.
Ha inoltre fronteggiato un significativo allargamento dinamico della nostra Unione.
Dobbiamo tale successo all'ingegnosità e all'equilibrio del nostro modello politico, che non segue una classica distribuzione delle competenze.
Inoltre, questo risultato è dovuto al nostro metodo operativo, che rispetta il sistema comunitario e il principio di sussidiarietà.
Le istituzioni, tuttavia, non sono fini a se stesse.
Restano al servizio di un ideale e degli obiettivi, dei nostri cittadini.
Più solide sono le istituzioni, meglio possono servire questo ideale e i cittadini.
I padri fondatori desideravano soprattutto costruire un'Europa per il bene della pace.
Volevano realizzare questa nuova Europa tramite la solidarietà e scelsero l'economia quale motore della loro visione politica e dei loro obiettivi.
Cinquant'anni dopo, l'Europa in pace, allargata a dimensioni continentali, necessita di istituzioni forti per fronteggiare la sfida attuale: la globalizzazione.
Nessuno Stato membro è in grado di affrontare questa sfida da solo.
Tramite la sua esperienza nell'aprire i mercati con norme che rappresentano i suoi valori di libertà, solidarietà e sviluppo sostenibile, soltanto l'Europa dispone contemporaneamente di dimensioni, istituzioni e strumenti necessari per gestire e regolare la globalizzazione.
Per far fronte a questa sfida, l'Europa del XXI secolo deve unirsi al fine di ottenere successo nell'economia della conoscenza, fornire posti di lavoro per donne e uomini europei, e rendere più dinamica la propria economia.
Deve occupare il posto appropriato sulla scena mondiale: una potenza europea, priva di arroganza, un'Europa che sarà nella posizione di proporre, non imporre, ma proporre, i valori di libertà e solidarietà al mondo.
(EN) Avremo successo se manterremo un partenariato costruttivo tra le nostre istituzioni.
Nell'ambito di questo partenariato desidero congratularmi con il Parlamento per il suo contributo al progetto europeo in tutti gli aspetti della vita quotidiana dei nostri cittadini.
In 50 anni quest'Aula ha ottenuto numerose competenze e un potere considerevole.
Intendo un potere che si traduce come legittimità derivante direttamente dai voti delle donne e degli uomini europei, ma anche un potere nel senso convenzionale: codecisione, potere di bilancio e controllo democratico sulle istituzioni europee.
Ciò che voglio dire veramente è influenza politica.
Il Parlamento europeo si è imposto contemporaneamente come colegislatore che condivide la responsabilità in seno al triangolo istituzionale e nella vita pubblica europea, ma anche creando legami più profondi con i parlamenti nazionali, molti dei quali sono rappresentati in Aula oggi.
Il potere acquisito dal Parlamento negli anni è servito unicamente a rafforzare l'Europa nel complesso.
Un Parlamento europeo più forte rappresenta un partner essenziale per le altre istituzioni e, devo sottolinearlo, per la Commissione europea.
Ritengo di poter affermare che i rapporti tra i nostri due organi siano sempre più stretti, solidi e maturi, e ciò in effetti mi fa molto piacere.
Una volta ratificato il Trattato di Lisbona, si consolideranno ulteriormente le istituzioni europee.
Si estenderanno le competenze del Parlamento europeo.
Si rafforzerà la duplice legittimità democratica della Commissione tramite legami più solidi con il Parlamento e il Consiglio europei.
Il Consiglio otterrà una presidenza stabile, che garantirà che la preparazione e il controllo degli incontri del Consiglio siano più costanti.
Si svilupperà il ruolo dell'Alto Rappresentante dell'Unione europea per gli affari esteri e la politica di sicurezza, che sarà anche Vicepresidente della Commissione europea.
Consolidando la legittimità e l'efficienza delle nostre istituzioni, il Trattato di Lisbona costituisce un fondamentale passo avanti per l'Unione europea.
Oggi, e domani, dobbiamo comprendere che non può esistere un gioco a somma zero tra le istituzioni.
Nessuna di esse dovrebbe essere rafforzata a discapito delle altre.
Al contrario, tutti vogliamo istituzioni europee più forti se l'Europa deve essere più forte e democratica.
Tutte le nostre istituzioni trarranno vantaggio dal consolidamento dell'architettura istituzionale europea.
Onorevoli colleghi, per quanto riguarda la data che stiamo celebrando oggi, mi viene in mente una citazione di una grande autrice portoghese, Agustina Bessa Luis.
Dice: "A 15 anni si ha un futuro, a 25 un problema, a 40 un'esperienza, ma prima dei cinquanta non si ha una storia”.
Oggi il Parlamento europeo, questa casa della democrazia, può orgogliosamente affermare di avere una storia eccellente nel proprio passato, sono sicuro, ma anche nel proprio avvenire.
Perciò vorrei sinceramente congratularmi, a nome mio e della Commissione europea, e augurarvi il meglio per il vostro lavoro per un'Europa unita.
(Applausi)
Ringrazio il Presidente della Commissione.
Ora desidero porgere il benvenuto a Hans Joachim Opitz, che è anche presente in Aula oggi e che rappresenta tutti gli ex segretari generali.
Adesso abbiamo il piacere di ascoltare nuovamente l'Orchestra dei giovani dell'Unione europea.
(Breve esecuzione dell'Orchestra dei giovani dell'Unione europea)
(Vivi applausi)
(L'Assemblea, in piedi, ascolta l'inno europeo)
(La seduta, sospesa alle 16.15, è ripresa alle 16.20)
4.
Regime fiscale della benzina senza piombo e del gasolio (
Dichiarazioni di voto
Dichiarazioni di voto orali
(EN) Signora Presidente, qualsiasi cosa si pensi sull'attuale dibattito in materia di cambiamento climatico - avverto che fa molto caldo qui intorno -, penso che possiamo tutti concordare sulla necessità di una maggiore efficienza energetica.
Ma se dobbiamo parlare di efficienza energetica, facciamo in modo da avere un pensiero comune al riguardo.
Vi darò un esempio: la nostra intera politica sulle lampadine a risparmio energetico.
Sì, vogliamo eliminare gradualmente le lampadine esistenti, eppure imponiamo tariffe sull'importazione di quelle a risparmio energetico.
Sì, parliamo di vietare il mercurio nei barometri (anche se in realtà costituisce un rischio molto piccolo), eppure nello stesso tempo stiamo incoraggiando le lampadine a risparmio energetico che contengono, sì, avete indovinato, più mercurio.
E non soltanto, parliamo di efficienza energetica; eppure continuiamo a venire a Strasburgo, che emette tonnellate e tonnellate di ulteriore CO2 inutile.
Pertanto, se vogliamo davvero l'efficienza energetica, dovremmo chiudere l'emiciclo di Strasburgo.
(PL) Signor Presidente, ho votato a favore della partecipazione della Comunità a un programma di ricerca e sviluppo teso a migliorare la qualità della vita degli anziani attraverso l'uso delle nuove tecnologie dell'informazione e della comunicazione.
Il progetto offre opportunità di sviluppo non solo per le persone anziane, ma anche per i disabili, per le donne che allevano figli e per le persone che vivono in zone rurali.
A mio avviso, questa iniziativa servirà a impedire la stratificazione sociale in Europa in materia di accesso ai servizi digitali, nonché la marginalizzazione di gruppi sociali minacciati di non avere un accesso adeguato alla tecnologia moderna.
Tuttavia, è molto importante tenere presente che il costo di queste tecnologie deve essere contenuto al massimo.
(PL) Ho votato a favore della relazione sul "miglioramento della qualità della vita degli anziani” che tratta di questioni di grande importanza per molti cittadini europei, specialmente la vecchia generazione.
Le persone anziane dipendono dalle pensioni, che hanno per lo più un livello molto basso.
Il problema cresce con l'aumento del numero di anziani beneficiari di questi fondi che sono limitati, dato che il numero di contribuenti sta diminuendo.
Ci stiamo quindi dirigendo verso una situazione in cui un gran numero di anziani chiederà di beneficiare di diversi vantaggi sociali.
Molti di loro, tuttavia, sono ancora capaci di svolgere vari tipi di lavoro e possono rimanere attivi sul mercato del lavoro.
Il crescente numero di anziani e la necessità di una più ampia gamma di servizi e prodotti fanno aumentare la domanda del settore.
(PL) Signor Presidente, ho votato contro perché la relazione dà adito ad una serie di dubbi.
Non sostengo le disposizioni della direttiva sull'armonizzazione delle aliquote di accisa sul gasolio e sulla benzina.
La diversità delle aliquote di accisa crea concorrenza fra le imprese di trasporto di diversi paesi dell'UE, cosa che indubbiamente va a vantaggio del consumatore.
Mi oppongo anche alle disposizioni relative all'aumento delle aliquote di accisa sul carburante in tutta l'Unione europea.
Gli elevati prezzi del petrolio sui mercati nazionali e l'armonizzazione delle aliquote di accisa in tutti i 27 paesi dell'UE metteranno un freno alla crescita economica in paesi in cui si registra un basso PNL.
Un aumento dei prezzi dei carburanti comporta un aumento del prezzo di beni e servizi.
Ho quindi votato per gli emendamenti tesi a consentire ai nuovi Stati membri, compresa la Polonia, di mantenere aliquote di accisa differenti.
(PL) Signor Presidente, ho votato contro perché l'aumento significativo delle accise sul gasolio provocherà un rialzo dei dazi doganali su beni e servizi in paesi che dovrebbero applicare un'aliquota di accisa inferiore al minimo proposto dalla Comunità, ma che è in ogni caso elevato tenuto conto delle condizioni di questi paesi.
Poiché il reddito medio degli Stati membri che hanno aderito all'Unione europea nel 2004 e nel 2007 è relativamente basso, l'aumento proposto delle accise è eccessivo.
I suoi effetti si ripercuoteranno soprattutto sulle famiglie più povere, dato che l'attuale aumento dei prezzi del carburante già grava pesantemente sui loro bilanci domestici.
I paesi meno sviluppati, con bassi livelli di reddito, dovrebbero quindi ricevere periodi di transizione molto più lunghi di quelli proposti dalla Commissione europea, per dare loro il tempo di adeguarsi.
Ritengo che l'aumento proposto sia ingiustificato ed eccessivo.
(EN) Signor Presidente, è piacevole rivederla nel suo scranno ad ascoltare queste spiegazioni di voto, che so che lei apprezza molto.
Vorrei aggiungere che gradisco la gentilezza e la comprensione del suo personale, dei servizi e degli interpreti questa settimana, durante le spiegazioni di voto.
Ho votato contro questa particolare relazione per tutta una serie di motivi.
In primo luogo, credo nella concorrenza fiscale.
Non credo che l'armonizzazione fiscale o le tasse dovrebbero rientrare nella competenza di queste istituzioni.
In secondo luogo, questa settimana, nel mio paese, il ministro delle Finanze ha innalzato le tasse sul carburante gravanti sulle automobili e sui camion in Gran Bretagna senza comprendere le conseguenze delle sue azioni.
Vorrei sollevare un altro problema.
Sto portando avanti una campagna con la Northampton Chronicle and Echo per le persone che vivono in quella zona nella mia regione, dove siamo tassati per il nostro carburante più che in tutte le altre grandi città.
Desidero sottolineare che vi sono altri problemi nel mercato dei carburanti, non solo problemi fiscali.
(EN) Signor Presidente, vorrei fare eco ai commenti del mio collega ringraziando lei, il suo personale e gli interpreti per la cortese pazienza dimostrata durante le spiegazioni di voto, che possono certamente essere a volte divertenti e a volte noiose per lei.
Lo comprendo.
Ma questo è il grande paradosso di quest'Aula.
Passiamo adesso alla concorrenza fiscale.
Parliamo di creare il mercato unico più grande del mondo e di fare dell'UE l'economia più competitiva del mondo, ma cosa facciamo quando si tratta della concorrenza fiscale?
Come si legge invero nella motivazione, il modo migliore per affrontare il problema della concorrenza è quello della piena armonizzazione.
Ed eccoci qui: vediamo la concorrenza come un problema, ma allo stesso tempo parliamo della necessità di un'economia più competitiva.
Non dovrebbe essere una competenza dell'UE.
E' competenza degli Stati membri e noi dovremmo lasciarla tale, perché il modo migliore per garantire un'economia competitiva è assicurare la concorrenza fiscale, non l'armonizzazione fiscale.
(PL) Signor Presidente, ho votato contro la relazione.
L'Unione europea non ha interesse a finanziare l'Iraq.
Altri paesi della stessa Europa beneficerebbero molto di più di tali aiuti.
La relazione della Caritas Europa mostra che in 14 paesi europei - fra cui Polonia, Austria, Germania e Gran Bretagna - i genitori soli, soprattutto le donne, sono particolarmente colpiti dalla povertà.
Secondo una relazione dell'UE, la Polonia, con il 26%, ha la più alta percentuale di bambini che vivono in povertà di tutti i paesi dell'UE.
Un polacco su cinque (19%) vive sotto la soglia di povertà.
E il 22% dei bambini polacchi con almeno un genitore che lavora è minacciato da povertà.
Si tratta della cifra più alta in Europa.
Il 13% dei polacchi occupati è minacciato dalla povertà.
In Austria, il 47% dei genitori soli disoccupati vive in povertà cronica.
Concentriamo i nostri sforzi sull'Europa.
(EN) Signor Presidente, ieri, durante la sua Presidenza, ho sottolineato quanto mi piaccia sempre leggere le relazioni della commissione per i diritti della donna e l'uguaglianza di genere in questa sede e mi chieda poi perché esiste.
Infatti, oggi ci troviamo di fronte ad una relazione i cui risultati sono più coerenti con qualcuno che da bambino guardava troppo Prisoner: Cell Block H piuttosto che con la realtà della situazione delle donne detenute - e mi chiedo in ogni caso se questa dovrebbe essere una competenza di quest'Assemblea.
Ad esempio, nel considerando Q si legge: "considerando che l'aumento del numero di donne detenute può essere attribuito in parte al degrado delle condizioni economiche delle donne”.
Penso, e ho controllato con le statistiche di una serie di paesi nell'Unione europea, che il numero stia aumentando solo perché la popolazione sta aumentando.
Invero, la proporzione di donne detenute in Europa sta calando.
La relazione dice che nelle carceri dovrebbe essere garantito un accesso alle cure sanitarie di qualsiasi tipo di elevata qualità.
Sì, è giustissimo.
Ma vi sono molte donne anziane nella mia circoscrizione che vorrebbero avere gli stessi vantaggi delle cure mediche prestate alle donne detenute nel Regno Unito.
Ecco perché mi sono astenuto dal votare sulla relazione.
(NL) Ho già segnalato ieri l'inattaccabile posizione della Turchia quale aspirante Stato membro e questa relazione conferma semplicemente quello status speciale.
Da settimane la Turchia sta bombardando il nord dell'Iraq e diecimila truppe turche hanno invaso il paese.
E invece di condannare con fermezza questa aggressione, cosa fa il Parlamento?
Chiede educatamente alla Turchia di rispettare l'integrità territoriale dell'Iraq.
Tutte le regole, tutti i principi, tutti gli orientamenti e i criteri devono essere messi da parte per l'adesione turca, dai criteri di Copenaghen al diritto internazionale e al divieto di ricorrere all'aggressione.
La Turchia si considera al di sopra della legge, di qualsiasi legge, ed è rafforzata costantemente in quella convinzione dall'Europa.
Un giorno l'Unione europea avrà motivo di rammaricarsi di/rimpiangere questo atteggiamento.
(DE) Signor Presidente, sono stato un critico e un oppositore forte e chiaro della guerra in Iraq e lo sono tuttora.
Ma credo che dobbiamo anche correggere gli errori che abbiamo commesso in relazione alla questione.
Noi, nel mondo occidentale - sia Europa che USA - abbiamo il dovere di fare del nostro meglio per garantire pace e stabilità, e sarà abbastanza difficile.
Ecco perché la relazione Gomes è eccezionale.
Dovremmo avvalerci di quest'occasione per sostenere l'iniziativa dell'onorevole Záborská per il rilascio dell'arcivescovo rapito.
Mi rincresce che, in conseguenza di un errore di gestione da parte di quest'Aula, quella risoluzione non sia all'ordine del giorno questo pomeriggio.
Dobbiamo fare del nostro meglio per aiutare questo rappresentante di una minoranza la cui esistenza è minacciata, che ha vissuto in pace insieme ai vicini musulmani per secoli, e che è minacciata di genocidio proprio in un momento in cui noi siamo responsabili in Iraq.
Non è accettabile ed è il motivo per cui dobbiamo agire con forza.
(PL) Signor Presidente, concordo su diversi punti della relazione dell'onorevole Panayotopoulos-Cassiotou sulla situazione delle donne detenute.
L'amministrazione carceraria deve garantire condizioni decenti per le persone che scontano pene detentive o altre forme di arresto temporaneo.
Vorrei attirare l'attenzione sulla situazione delle donne impiegate nei servizi carcerari.
In Polonia, 5 000 dei 30 000 agenti penitenziari sono donne.
La retribuzione degli agenti penitenziari non supera 500 euro al mese.
Dato il ruolo svolto dal personale carcerario affinché le condanne siano effettivamente scontate, è importante che la maggior parte degli agenti che hanno a che fare con donne detenute siano dello stesso sesso.
Ciò riduce il disagio delle donne detenute e garantisce una migliore protezione dei loro diritti.
Senza un considerevole aumento della retribuzione e il miglioramento delle condizioni di lavoro negli istituti carcerari, non raggiungeremo gli obiettivi della relazione.
(EN) Signor Presidente, ho votato secondo l'ordine del mio partito su questa particolare relazione e contro molti emendamenti.
Tuttavia, ho un problema con i considerando.
Dice: "considerando la necessità di istituire una forza nazionale di mantenimento dell'ordine che raggruppi tutte le comunità e possa ottenere della loro fiducia”.
E' la popolazione dell'Iraq la forza nazionale creata, credo, dalla popolazione dello stesso Iraq.
Ci si chiede in realtà quanto determinati siano stati i singoli Stati membri che compongono quest'Assemblea negli sforzi compiuti fino ad ora.
Tutto ciò che si deve fare è guardare a quante persone hanno sostenuto gli sforzi in Iraq, credere in loro oppure no.
Così come stiamo facendo, dovremmo cercare di risolvere i problemi che abbiamo provocato.
Penso davvero che questa risoluzione indichi che cercare di avere una politica estera e di sicurezza comunitaria armonizzata nel futuro ci causerà molti problemi, sia in quest'Aula sia nelle capitali dei nostri Stati membri.
(DE) Signor Presidente, come la maggioranza del mio gruppo, ho votato contro questa relazione, non a causa dell'argomento, ma perché questo tema importante continua ad essere sfruttato per lotte ideologiche su questioni inerenti alla salute sessuale e riproduttiva e ai relativi diritti.
Voglio fare appello a tutti i gruppi in quest'Aula per mettere fine a questa disputa ideologica, che va a detrimento dell'argomento in questione.
Dobbiamo chiarire che la salute riproduttiva è importante, ma che non ha niente a che vedere con l'aborto, perché non rientra nella competenza dell'Unione europea e ciascuno Stato ha il diritto di decidere la propria normativa nel settore.
Ciò è in linea con il principio di sussidiarietà, che è il motivo per cui il denaro dei cittadini europei non può essere usato per scopi che alcuni Stati membri non trovano accettabili per motivi etici, morali e legali.
Dovremmo quindi lasciare questo argomento fuori dalle nostre decisioni e concentrarci su concetti neutri che riguardino realmente la questione della salute e non la questione dell'aborto, in merito al quale le opinioni in quest'Aula differiscono e dove io sono fortemente a favore della protezione del nascituro.
Dichiarazioni di voto scritte
per iscritto. - (EN) La relazione dell'onorevole Turmes sul Fondo globale per l'efficienza energetica e le energie rinnovabili (GEEREF) trova la mia approvazione.
Il GEEREF userà fondi pubblici limitati per incoraggiare investimenti privati per progetti in materia di efficienza energetica ed energie rinnovabili nei paesi in via di sviluppo e nelle economie in transizione.
Un fondo che aiuta tutti a raggiungere un certo livello di efficienza energetica e che abbraccia le energie rinnovabili ha il mio sostegno e per questo ho votato a favore.
per iscritto. - (RO) La risoluzione riguarda la creazione di uno strumento finanziario innovativo per sostenere l'attuazione di alcuni progetti finanziati da questo fondo in vista del passaggio a un'economia caratterizzata da ridotte emissioni di biossido di carbonio e dell'adeguamento agli effetti del cambiamento climatico.
Lo sviluppo di questo tipo di economia attraverso progetti finanziati dal fondo comporta la creazione di nuovi posti di lavoro, condizioni eque per lo sviluppo sociale e l'eliminazione delle divergenze.
In questo senso, è utile il sostegno speciale concesso alle PMI nell'accesso ai finanziamenti dei loro progetti GEEREF.
Ho votato a favore della risoluzione perché credo che queste due forme di azione, ovvero l'abbattimento delle emissioni dei gas a effetto serra e l'adeguamento agli effetti del cambiamento climatico, debbano essere sviluppate in parallelo, attraverso politiche coerenti e convergenti con un impatto positivo sullo sviluppo del mercato del lavoro/creazione di nuovi posti di lavoro e sull'aumento del PIL.
per iscritto. - (PT) In generale, si può dire che lo scopo di questa relazione sia incoraggiare l'integrazione dei "nuovi” Stati membri nella politica estera dell'UE, in particolare la "politica di cooperazione allo sviluppo” e la "politica europea di vicinato”.
La relazione, inoltre, considera che i "nuovi” Stati membri rappresentino un'opportunità per l'UE "per rafforzare la sua presenza strategica nell'Europa orientale, in Asia centrale e nel Caucaso”, regioni con cui i "nuovi” Stati membri hanno relazioni prioritarie e che finora hanno ricevuto meno "aiuti” dall'UE.
Ciò significa cercare usare la relazione privilegiata dei paesi dell'Europa orientale che hanno aderito all'UE nel 2004 come strumento di intervento comunitario (tenendo conto degli interessi delle maggiori potenze e dei loro grandi gruppi economici e finanziari, in particolare nel settore energetico) nei paesi della Comunità di Stati indipendenti, nei Balcani occidentali e nel Caucaso.
Ciò significa cercare di fare uso dell'"esperienza” di transizione di questi paesi verso il capitalismo e l'inserimento nella NATO e nell'UE come modello da seguire in queste regioni.
In definitiva, si tratta di questo: una politica che mascheri gli interessi del capitalismo con lo "sviluppo”.
per iscritto. - (EN) Sostengo la relazione dell'onorevole DanutBudreikaitsulla sfida che costituisce per i nuovi Stati membri la politica di cooperazione allo sviluppo dell'UE.
Mentre i nuovi Stati membri dell'UE, esclusi Malta e Cipro, offrono una competenza esclusiva ai fini dell'applicazione e della definizione della politica di sviluppo nei nostri paesi vicini dell'Est, dobbiamo incoraggiare attivamente la loro partecipazione nell'Africa sub-sahariana e in altri paesi meno sviluppati.
I nostri nuovi Stati membri rafforzano il ruolo dell'UE quale partner mondiale e dovrebbero essere pienamente incoraggiati in quel ruolo.
La relazione e le sue raccomandazioni hanno il mio sostegno.
per iscritto. - (PT) Il solo fatto che stiamo discutendo del ruolo dei nuovi Stati membri nelle politiche dell'Unione europea in materia di cooperazione e di sviluppo, in particolare con i paesi dell'Africa, dei Caraibi e del Pacifico, è la prova lampante del successo del processo di allargamento e dell'integrazione dei paesi che hanno aderito all'UE negli ultimi anni.
I cosiddetti "ex paesi dell'Est” di certo hanno avuto una lunga tradizione di "cooperazione” con l'Africa, ed è possibile che questi legami rimangano, sebbene in termini completamente differenti.
La questione più rilevante, tuttavia, è che questi paesi, che stanno ancora lottando con forza con i costi delle loro riforme, adesso sono in grado di contribuire alla cooperazione e allo sviluppo con il consenso attivo delle loro popolazioni.
Questo percorso è esemplare e potrebbe essere seguito - e ci auguriamo che lo sia - da altri paesi in circostanze sostanzialmente uguali in altre parti del mondo.
per iscritto. - (PL) Voto a favore della relazione dell'onorevole Budreikaitsulla sfida che costituisce per i nuovi Stati membri la politica di cooperazione allo sviluppo dell'UE.
La relazione è di altissima qualità, propone un'analisi dettagliata dell'attuale situazione della cooperazione allo sviluppo nei nuovi Stati membri, delle istituzioni e dei programmi interessati, dei paesi beneficiari e dei contributi finanziari rilevanti.
Le questioni trattate nella relazione mettono l'accento sui rapporti fra gli Stati membri dell'UE e i loro nuovi vicini orientali.
I nuovi Stati membri sono collegamenti importanti fra l'UE e i suoi nuovi vicini.
Io, personalmente, chiedo la messa a punto di forme efficaci di cooperazione fra i vecchi e i nuovi donatori a favore dei paesi meno sviluppati, approfittando dell'influenza predominante dei nuovi Stati membri in regioni o paesi specifici.
per iscritto. - (PT) Ho votato a favore della relazione dell'onorevole Gill sulla proposta di decisione del Parlamento europeo e del Consiglio relativa alla partecipazione della Comunità a un programma di ricerca e sviluppo.
Questo programma mira al miglioramento della qualità della vita degli anziani attraverso l'uso delle tecnologie dell'informazione e della comunicazione (TIC).
La partecipazione dell'Unione europea a questo programma ne rafforzerà la capacità di raccogliere le sfide demografiche.
L'uso delle TIC può aiutare gli anziani a diventare più indipendenti e a rimanere in salute e può migliorare la loro qualità di vita.
per iscritto. - (PT) Abbiamo votato a favore della relazione che tratta della proposta della Commissione europea sulla partecipazione dell'UE a un programma di ricerca e sviluppo avviato da vari Stati membri dell'UE nel settore delle nuove tecnologie dell'informazione (TIC) per invecchiare bene e portare avanti un'azione efficace.
Il programma è intitolato "Domotica per categorie deboli” (Ambient Assisted Living, ALL), e cerca di creare sinergie in termini amministrativi e finanziari.
Anche il Portogallo vi partecipa.
La relazione, approvata adesso da quest'Assemblea, attira l'attenzione e avanza proposte concrete sulla promozione del ruolo delle donne nella scienza e ricerca e mette l'accento sulla partecipazione delle PMI e sull'accesso equo per tutti gli Stati membri a soluzioni efficaci sotto il profilo dei costi, onde evitare di ampliare il divario digitale e di creare così un'Europa a due velocità.
Si propone anche che la Commissione realizzi una valutazione intermedia entro il 2010 per analizzare la qualità e l'efficienza dell'attuazione del programma.
per iscritto. - (FR) Solo due osservazioni sulla relazione dell'onorevole Gill, che riguarda in sostanza l'organizzazione di un programma di ricerca teso al miglioramento dell'autonomia delle persone anziane grazie alle tecnologie dell'informazione e della comunicazione.
La prima osservazione è sul merito: è difficile vedere il valore aggiunto dell'Unione europea in un progetto avviato, avendone il diritto, da alcuni Stati membri, se non la burocratizzazione del processo e la creazione di un nuovo organismo comunitario.
La generosità finanziaria dell'Unione, con 150 milioni di euro suddivisi in diversi anni, al lordo delle spese di funzionamento dell'organismo summenzionato, non sembra un argomento decisivo.
La seconda osservazione è sulla forma: sempre più di frequente quest'Assemblea presenta relazioni legislative sotto forma di compromesso fra Parlamento e Consiglio, che dovrebbe consentire l'adozione rapida già in prima lettura.
Ma improvvisamente, il legislatore rimane ostaggio di una manciata di esperti negoziatori.
L'estensione di questa pratica mi sembra pericolosa per la democrazia.
per iscritto. - (FR) Ho votato a favore della relazione che propone la partecipazione dell'Unione europea al programma di ricerca e sviluppo sulla domotica per categorie deboli, avviato in comune da diversi Stati membri e paesi terzi.
L'invecchiamento della popolazione costituisce una sfida per la società e l'economia europea.
Oggi, l'aspettativa di vita media è di 80 anni e il numero di persone anziane tra i 65 e gli 80 anni aumenterà del 40% circa fra il 2010 e il 2030.
Emergono soluzioni innovative, che aiutano a mitigare problemi quali perdita di memoria, di vista, di udito, di mobilità o di autonomia che intervengono frequentemente con l'età.
La partecipazione dell'Unione europea a questo programma è prevista nell'ambito del Settimo programma quadro di ricerca e sviluppo della Commissione europea.
I progetti saranno cofinanziati dall'Unione europea con 150 milioni di euro e avranno un effetto leva raggiungendo almeno 600 milioni di euro fra il 2008 e il 2013.
Anche i paesi partecipanti al programma dovrebbero contribuire al finanziamento, stanziando fondi equivalenti o superiori, per ciascun paese dovrebbe destinare almeno il 20% dei fondi assegnati alla ricerca nazionale nel settore.
per iscritto. - (PL) Ho votato a favore della relazione dell'onorevole Gill "Miglioramento della qualità di vita degli anziani” che mira a promuovere l'uso della moderna tecnologia dell'informazione e della comunicazione come forma di sostegno per la terza età.
Come sappiamo, le nostre società sono caratterizzate da un'aspettativa di vita sempre più lunga.
E' una tendenza molto positiva.
La media dell'UE è adesso di 80 anni, e la quota di persone nella fascia degli ultrasessantacinquenni raggiungerà a breve il 40%.
Le tecnologie in questione possono aiutare significativamente queste persone in diverse situazioni, fra cui il prolungamento dell'attività professionale e sociale e il miglioramento della qualità della vita.
E' ovvio che le esigenze specifiche dei disabili devono essere prese in considerazione e l'accesso a questi servizi e alle tecnologie deve essere garantito principalmente attraverso la fornitura della connessione a Internet a banda larga sia nelle aree urbane che rurali in modo da evitare discriminazioni geografiche.
per iscritto. - (DE) Sono favorevole al cofinanziamento da parte dell'Unione europea del programma "Domotica per categorie deboli” dato che avvantaggerebbe non solo gli anziani, ma anche altri gruppi di popolazione, quali i disabili.
E' proprio a motivo dell'importante cambiamento demografico nella popolazione europea e dell'aumento dell'aspettativa degli ultimi decenni che dobbiamo sostenere le nuove tecnologie dell'informazione e della comunicazione che faciliterebbero considerevolmente la possibilità degli anziani di affrontare le difficoltà quotidiane.
Riguardo alla generale riduzione dei costi nel settore sanitario come risultato dell'uso di queste nuove tecnologie, attirerei la vostra attenzione anche sulla ricerca nei sistemi di "monitoraggio sanitario mobile”, il cui uso ridurrebbe i costi sanitari annuali di 1 500 milioni di euro solo in Germania.
Vorrei sottolineare che uno dei benefici del cofinanziamento è l'impatto positivo anche sul settore privato, perché aiuterebbe indirettamente le piccole e medie imprese.
Sostengo fortemente il programma comune AAL perché l'uso delle nuove tecnologie comporta il rispetto costante della vita privata degli anziani e consente loro di invecchiare con dignità.
per iscritto. - (EN) Sostengo la relazione dell'onorevole Nina Gill "Miglioramento della qualità di vita degli anziani”.
Raccogliendo risorse e coordinando la ricerca e lo sviluppo a livello europeo, saremo in grado di valutare in modo più adeguato come migliorare le vite dei nostri cittadini più anziani.
Stabilendo un contributo minimo, garantiremo la partecipazione di tutti gli Stati membri a questa causa.
Vorrei lodare la relatrice per la sua relazione e sostengo le raccomandazioni che contiene.
per iscritto. - (SV) Abbiamo deciso di sostenere la relazione nella sua interezza perché, a nostro avviso, l'UE deve rendere prioritaria l'azione sulla pericolosa concorrenza fiscale nel settore dei carburanti, in particolare per consentire di raggiungere i suoi obiettivi climatici.
La proposta di armonizzazione fiscale inoltre non impedirebbe ai singoli Stati membri di imporre proprie tasse sulle emissioni di CO2 sulla benzina e sul gasolio.
Questo è un ulteriore motivo importante per sostenere la relazione.
per iscritto. - (PT) La proposta di direttiva mira a ridurre le differenze di prezzo sul carburante fra i vari Stati membri che portano a distorsioni in termini di concorrenza e di ambiente nell'attività del trasporto stradale.
Le differenze nei prezzi del gasolio usato come carburante per motori e della benzina senza piombo sono infatti significative.
Di qui l'importanza per il Portogallo, uno dei paesi in cui questa situazione cominci a farsi sentire, di tenere a mente le differenze di prezzo fra Portogallo e Spagna. Le imprese portoghesi subiscono la concorrenza delle imprese spagnole perché queste ultime beneficiano di prezzi più bassi per il carburante - il carburante rappresenta circa il 30% dei costi - a causa di una tassazione dei carburanti (e anche dell'IVA) più bassa.
Le imprese portoghesi hanno giustificato la stagnazione dei salari fissi dei lavoratori con questa pressione sui costi, con gravi conseguenze per la forza lavoro.
La proposta del Parlamento europeo è più positiva perché elimina i periodi transitori di cui all'articolo 18, aspetto molto importante dell'attuale situazione, nella speranza che sia possibile ridurre la differenza fra Portogallo e Spagna nel 2010, dato che quest'ultima dovrà aumentare la propria tassazione sul carburante da 302 euro a 330 euro nel caso del gasolio.
L'avvicinamento continuerà nel 2012 e nel 2015.
Nel caso della benzina senza piombo, non vi saranno purtroppo modifiche in tal senso.
per iscritto. - (FR) Ho votato contro la relazione Schmidt perché il Parlamento europeo, invece di sostenere l'iniziativa della Commissione, ha fatto un gioco di prestigio fra vecchi e nuovi paesi.
Ad ogni modo, saranno i ministri a decidere da soli, e all'unanimità.
per iscritto. - (FR) Più imposte e più controlli: ecco l'Europa di Bruxelles!
L'armonizzazione delle accise, proprio come è accaduto con l'IVA mediante l'imposizione di tassi minimi obbligatori, che esiste ormai da quindici anni, si è dimostrata inefficace, del tutto inutile e a volte pericolosa.
Occorre ricordare che misure di questo tipo impediscono agli Stati membri di ridurre, ad esempio, l'IVA sulla ristorazione, sebbene in questo settore la possibilità di un'eventuale distorsione di concorrenza transfrontaliera è poco credibile e una riduzione dell'IVA consentirebbe di creare migliaia di posti di lavoro!
O ancora, che i nuovi Stati membri sono costretti ad aumentare le tasse a livello vergognosi per i loro cittadini per rispettare la normativa comunitaria, mentre un'altra normativa europea chiede loro di controllare l'inflazione!
Ci viene proposto oggi di aumentare la tassa sul gasolio al livello della benzina senza piombo, con il pretesto della protezione dell'ambiente e della lotta contro il "turismo fiscale”, vale a dire l'utilizzazione a proprio profitto della concorrenza da parte dei cittadini!
Ed è ancora più scandaloso dal momento che, in Francia in particolare, si sono incitati gli automobilisti ad acquistare vetture diesel per maltrattarli più duramente adesso!
per iscritto. - (PT) Questa spiegazione di voto vuole far capire che ancora una volta stiamo sprecando un'opportunità a livello europeo - dato che il meccanismo esiste - di agire per proteggere la piccola pesca costiera, omettendo di applicare alla benzina almeno le stesse condizioni fiscale godute dagli utenti di gasolio per l'agricoltura e la pesca.
Andrebbe ricordato che la benzina è il carburante usato dalle navi d quest'importante e grande segmento di flotta dei vari Stati membri, in particolare del Portogallo.
Nella sua risoluzione del 28 settembre 2006 sul miglioramento della situazione economica del settore della pesca, il Parlamento, considerando che un aumento dei prezzi del carburante ha un effetto particolarmente negativo sull'industria della pesca - che aggrava in misura significativa l'esistente crisi socioeconomica e riduce drasticamente i redditi dei pescatori - e sottolineando che esiste un grave rischio di scomparsa di migliaia di imprese di pesca e di perdita di migliaia di posti di lavoro, ha adottato una serie di proposte per sostenere il settore di modo che possa affrontare l'aumento dei prezzi del carburante.
Un anno e mezzo dopo, oltre all'aumento degli aiuti de minimis, in pratica non è stato fatto nulla a livello di UE.
per iscritto. - (EN) L'obiettivo della relazione dell'onorevole Olle Schmidt "Tassazione della benzina senza piombo e del gasolio” è occuparsi della differenza delle accise sui carburanti nell'Unione.
L'attuale squilibrio ha incoraggiato il turismo del pieno, che ha ramificazioni economiche e ambientali.
E' opportuno prendere misure per scoraggiare questa pratica.
Tuttavia, riconosco le esigenze dei nuovi Stati membri, ancora impegnati nel processo di sviluppo economico, i quali avranno bisogno di tempo per adeguarsi alle misure proposte.
Ho votato a favore della relazione.
per iscritto. - (FR) L'obiettivo della proposta della Commissione era introdurre misure di riduzione delle emissioni di CO2 in conformità delle ambizioni illustrate nel pacchetto "energia-clima”.
Tuttavia, né la proposta della Commissione né la relazione adottata oggi rispondono all'urgenza di sviluppare un carburante efficace per lottare contro le emissioni di CO2.
Infatti, le disparità degli adeguamenti proposti nonché la loro diluizione nel tempo e nello spazio geografico dell'Unione europea rendono inefficaci le misure proposte.
Per cambiare aria cambiando era, dovremmo mostrare più immaginazione sul piano ecologico e votare a favore di misure che consentano di combattere efficacemente le derive climatiche.
Ora, la modifica della fiscalità proposta dalla Commissione e la relazione dell'onorevole Olle Schmidt non valorizzano né la ricerca né la sostituzione con un nuovo carburante che riduca le emissioni di CO2.
Oggi, tengo a precisare la mia chiara opposizione alla logica di questa relazione, rifiutando di votare questo compromesso che snatura l'obiettivo dichiarato.
per iscritto. - La relazione Gomes prende atto della drammatica e difficile situazione che l'Iraq sta vivendo.
Le organizzazioni non governative e i vari enti preposti alla ricostruzione della regione non riescono, di fatto, ad arginare i problemi derivati da decenni di guerre, dittatura e sanzioni.
In questo contesto, le Istituzioni europee hanno l'obbligo di sostenere una strategia complessa per l'Iraq, che accresca il sostegno UE direttamente all'assistenza tecnica a favore dello Stato di diritto, della giustizia e della buona gestione finanziaria, al fine di salvaguardare i diritti umani fondamentali creando stabilità e sicurezza regionale.
Il Parlamento dunque esorta il Consiglio a incoraggiare gli investimenti delle imprese europee sul territorio iracheno, conducendo i negoziati sull'accordo commerciale fra UE e l'Iraq così da avvicinare il mercato iracheno alle regolamentazioni europee.
In sostanza la proposta del Parlamento europeo, che condivido pienamente, suggerisce una nuova strategia per l'Iraq che preveda un adeguato utilizzo dello Strumento finanziario per la promozione della democrazia e dei diritti umani (EIDHR) e il sostegno a un sistema d'informazione pluralistico e indipendente.
Come rapporteur per la commissione per lo sviluppo sulla relazione Erasmus Mundus 2009-2013 mi impegnerò fin d'ora ad aumentare la dotazione finanziaria allocata per l'Iraq: la diffusione della cultura è un passo fondamentale nella creazione di un reale Stato di diritto.
per iscritto. - (PT) La risoluzione adottata raggiunge il fatto "straordinario” di non contenere il benché minimo riferimento all'aggressione brutale e illegale e all'occupazione dell'Iraq da parte degli Stati Uniti d'America e dei loro alleati.
La risoluzione illustra il tributo di morte di centinaia di migliaia di iracheni, la distruzione di un intero paese e il dispregio premeditato e massiccio dei diritti umani derivante dall'aggressione e dall'occupazione.
La risoluzione tace del tutto sulla prima e più importante causa dei gravissimi problemi che il popolo iracheno e il paese stanno affrontando adesso, e quindi sul modo di risolverli, ovvero il ritiro immediato di tutte le forze di occupazione.
In sostanza, la risoluzione avalla lo status quo, presentandolo come un dato di fatto e cercando di promuovere una maggiore partecipazione dell'UE nell'intervento in Iraq, vedendo questo paese come un altro "Stato” supervisionato da USA/NATO/UE, come l'Afghanistan e il Kosovo.
E' strabiliante, in quanto allo stesso tempo ritiene che i paesi vicini debbano evitare qualsiasi interferenza in Iraq e rispettarne l'indipendenza, la sovranità e l'integrità territoriale nonché il desiderio degli iracheni di creare il sistema costituzionale e politico del paese con i loro sforzi.
Ecco il perché del nostro voto contrario.
per iscritto. - (EN) Ho votato per questa relazione, nonostante il parere espresso in uno dei considerando secondo cui tutti i problemi in Iraq deriverebbero dal precedente regime.
Non vi è dubbio che Saddam Hussein sia stato un dittatore crudele e che abbia causato la morte di molti dei suoi cittadini, quanto meno nel tentativo sistematico di spazzare via i curdi.
Tuttavia, anche la totale mancanza di qualsiasi strategia da parte delle forze di occupazione per affrontare la ricostruzione del paese ha provocato a sua volta un'indicibile miseria.
Sono lieto, tuttavia, che l'Assemblea abbia ritenuto che nessun paese dovrebbe forzare le persone a tornare in Iraq.
Il paese non è sicuro, nemmeno il Kurdistan iracheno, dove di recente i carri armati turchi hanno attraversato le frontiere.
Ci era stato detto dai membri di numerosi partiti del parlamento iracheno che il ritorno è pericoloso e potenzialmente destabilizzante per il paese stesso.
Abbiamo anche sentito parlare, nella sottocommissione per i diritti umani, della difficoltà affrontate dai milioni di iracheni che vivono come rifugiati nei paesi vicini con poco sostegno da parte della comunità internazionale.
Dovremmo sostenere i servizi pubblici in quegli Stati e almeno istruire i bambini.
per iscritto. - (FR) La delegazione del movimento per la Francia presso il Parlamento europeo si è pronunciata sin dall'inizio dell'intervento americano in Iraq.
L'esperienza del nostro paese, la sua vicinanza al popolo iracheno, ci facevano presagire il disastro umano, militare e morale che questo intervento avrebbe comportato.
Oggi, il male è stato fatto e conviene che gli Stati membri, da soli o collettivamente, agiscano per salvare e ristabilire ciò che può ancora essere salvato.
Prima dell'intervento americano, l'Iraq era il solo paese musulmano ad avere sul proprio territorio un'importante e prospera comunità cristiana, presente in Iraq ancor prima della stessa apparizione dell'Islam.
Una delle conseguenze più drammatiche dell'intervento americano è stato l'esodo al quale parti della comunità sono state costrette a causa del terrore e delle intimidazioni.
E' un disastro per l'Iraq e per il suo futuro.
In una prospettiva più ampia, la rapida erosione della mescolanza religiosa del Medio Oriente costituisce un impoverimento umano ed economico che mette in pericolo la stabilità e la prosperità dell'intera regione.
Per Fernand Braudel la storia cominciava a Sumer, ma oggi la lunga storia delle minoranze cristiane dell'Iraq sembra finita.
Noi, nazioni dell'Europa, non possiamo perdonare questa grande ingiustizia con la nostra inazione.
Queste popolazioni hanno accolto l'Islam e sono stati ospitali e, insieme, hanno costruito questo paese che è stato prospero prima di essere devastato dal fanatismo e dalle guerre.
(Testo abbreviato conformemente all'articolo 163 del Regolamento)
per iscritto. - (EN) Sono lieto che la relazione di Ana Gomes sul ruolo dell'UE in Iraq guardi avanti e formuli una strategia per costruire un forte Stato iracheno democratico che rispetti i diritti umani e la ricca composizione etnica e confessionale del paese.
L'Iraq ha bisogno dell'Europa per sfruttare i recenti miglioramenti in termini di sicurezza che contribuiranno a incoraggiare gli investimenti e una maggiore partecipazione delle ONG nella ricostruzione del paese.
Tutta l'Europa ha interesse ad avere un Iraq stabile e sicuro e io ritengo che le raccomandazioni della relazione riconoscano questo aspetto.
La relazione vuole garantire che l'UE si appropri di una quota rilevante del bottino imperialista della guerra contro l'Iraq e degli interventi nella regione più selvaggia del Medio Oriente.
In questo contesto:
cerca modi e mezzi per stabilire una presenza a lungo termine dell'UE nel paese al fine di "aiutare le imprese europee a presentare offerte per gli appalti relativi alla ricostruzione in Iraq”, ovvero per aumentare la quota del bottino ricevuto dai monopoli dell'UE;
chiede un aiuto incondizionato per il "governo” collaborazionista dell'Iraq;
avanza strategie per una partecipazione attiva all'occupazione imperialista.
Per consentire alle forze militari e di polizia di fare parte degli eserciti di occupazione, basta indossare berretti diversi e cambiare il nome in "forze ONU”.
Pertanto, pur riconoscendo cinicamente le conseguenze catastrofiche della guerra e del massacro della popolazione irachena, la relazione dichiara frettolosamente che gli eventi sono stati superati.
La relazione legittima non solo gli eserciti di occupazione, che definisce "forza multinazionale”, ma anche le società private di assassini attive in Iraq, purché siano fissate regole per le loro attività criminali!
Il partito comunista greco condanna la relazione.
Esprime solidarietà per la resistenza degli iracheni e la lotta della popolazione della regione per la liberazione dal giogo imperialista dell'occupazione e per il loro diritto inalienabile di decidere del loro destino.
per iscritto. - (PT) Trovo positivo il fatto che il Parlamento abbia deciso di discutere sul futuro del ruolo dell'Unione europea in Iraq, piuttosto che insistere su un dibattito senza senso sulle questioni passate.
I cinque anni che ci interessano adesso sono i prossimi cinque anni, non quelli trascorsi.
Il punto di partenza per qualsiasi dibattito al riguardo deve essere riconoscere che la situazione sul campo è migliorata significativamente, sebbene sia ancora molto grave.
Il miglioramento rivela in particolare che vi è un modo per avanzare verso l'obiettivo di costruire uno Stato democratico e sicuro.
Il nostro obiettivo può essere raggiunto.
L'esperienza degli ultimi anni, tuttavia, dimostra che sarà raggiunto solo grazie a un maggiore impegno, aumentando la sicurezza, investendo nella formazione delle autorità irachene e, cosa molto importante, contribuendo attivamente alla creazione di infrastrutture che renderanno redditizia l'economia del paese, al di là del petrolio.
Nel caso specifico dell'Unione europea, ciò comporta di investire massicciamente nella ricostruzione economica dell'Iraq e costruire la democrazia nel paese.
Un Iraq democratico e sicuro che rispetti i diritti umani è fondamentale per la regione e per il mondo.
per iscritto. - (DE) So, ovviamente, che in plenaria abbiamo votato sul progetto di relazione della collega Ana Gomes sul ruolo dell'Unione europea e non sulla sua motivazione.
Eppure penso che sia importante che nella motivazione la relatrice ancora una volta sottolinei il fatto che l'invasione dell'Iraq sia stato un disastro strategico e umanitario e che la società irachena sia stata traumatizzata dalla guerra e dal caos e violenza che ne sono seguiti.
Approvo il fatto che oltre a tanti altri punti importanti, la relatrice fa esplicito riferimento alla necessità di assicurare alle donne un ruolo più importante e di promuovere il rispetto dei diritti delle donne, delle minoranze e dei bambini se si vuole svolgere un buon lavoro in Iraq.
per iscritto. - (NL) Trovo deplorevole che il Parlamento europeo finora non abbia elaborato alcuna analisi della guerra in Iraq.
Negli ultimi anni quest'Assemblea ha mantenuto infatti un silenzio assordante e non ha nemmeno contestato le menzogne dell'amministrazione Bush.
Per un organo democratico come il Parlamento è tutto dire!
Sarebbe difficile per noi mantenere credibilità se non agiamo contro i membri dell'ONU che violano la carta delle Nazioni Unite.
L'onorevole Gomes ci propone una valutazione della situazione in Iraq.
La sua relazione sul ruolo dell'Unione europea in Iraq include una serie di buone raccomandazioni per la ricostruzione del paese.
Tratta una serie di argomenti e tutte le misure proposte mi sembrano fattibili.
Apprezzo in particolare le proposte di compiere sforzi multilaterali, sotto la supervisione dell'ONU, e condurre intensi colloqui diplomatici fra gli USA e i vicini dell'Iraq.
L'obiettivo deve essere stabilire la democrazia in Iraq, sulla base dei principi dello Stato di diritto, della buona governance e dei diritti umani.
Per questo sostengo la relazione.
per iscritto. - (FR) Nel contesto della quarta Convenzione di Ginevra relativa alla protezione delle persone civili in tempo di guerra, si afferma che il personale umanitario, religioso e sanitari deve essere rispettato e protetto.
E' indispensabile difendere il caso di Monsignor Rahho, arcivescovo caldeo cattolico nato e vissuto a Mossoul, rapito venerdì 29 febbraio 2008.
Nel corso del violento sequestro, i suoi tre accompagnatori sono stati uccisi.
In un emendamento orale alla relazione Gomes, non è stato possibile menzionare personalmente Monsignor Rahho.
Ecco perché io chiedo espressamente al Presidente di inviare due lettere di sostegno e di incoraggiamento, a nome di quest'Assemblea:
una al Primo Ministro iracheno sciita Nouri al-Maliki che ha condannato questi attacchi e ha offerto a nome del governo iracheno "protezione e giustizia” ai cristiani, e che ha garantito che gli autori di questi crimini sarebbero stati perseguiti e puniti;
l'altra al vicepresidente iracheno Tareq al-Hashemi, sunnita; anch'egli ha denunciato severamente gli attacchi terroristici contro le comunità cristiane, esprimendo in quest'occasione la sua "vicinanza con i fratelli cristiani”.
E'indispensabile infatti incoraggiare le autorità nazionali a fare tutto ciò che è in loro potere per garantire il rilascio immediato e incondizionato di Monsignor Paulos Faraj Rahho.
per iscritto. - (EN) Sosterrò questa risoluzione.
Come ho detto nella mia relazione di più di dieci anni fa, è essenziale avere un fondamento giuridico vincolante per il nostro codice di condotta per le esportazioni di armi.
Eppure, l'imperativo di esportare è dettato da un'industria europea divisa, ansiosa di produrre nel lungo periodo in modo da concorrere contro gli armamenti prodotti in massa negli Stati Uniti solo con una domanda interna di produzione in lotti.
Abbiamo quindi bisogno di un mercato unico dei materiali militari che consentirà all'Europa in primo luogo di competere, in secondo luogo di cessare di alimentare le guerre regionali nel mondo e in terzo luogo spostare alcuni dei suoi scienziati e ingegneri più altamente qualificati verso le nuove industrie tecnologiche di punta di domani.
per iscritto. - (SV) Alcuni Stati membri hanno un forte interesse a promuovere l'esportazione di armi.
Quindi, se viene redatto un codice comune di condotta per l'esportazione di armi, è probabile che alcuni Stati membri che seguono una politica meno restrittiva siano costretti al compromesso.
Noi riteniamo che si possa realizzare una migliore sorveglianza sulle esportazioni di armi nell'ambito della normativa nazionale di ciascuno Stato membro.
La Svezia deve continuare ad avere il diritto di seguire una politica restrittiva in materia di esportazione di armi se lo desidera.
E' auspicabile la cooperazione per garantire ulteriori progressi nei lavori concernenti il disarmo globale, ma è meglio operare a livello internazionale, nel contesto delle Nazioni Unite, in considerazione dell'esperienza, della competenza e della copertura globale di quest'Organizzazione.
per iscritto. - (PT) Senza dubbio, un efficace codice di condotta per le esportazioni di armi a livello di UE diventa sempre più importante nel contesto della sua rapida militarizzazione, che si riflette nel progetto di Trattato attualmente in via di ratifica in ciascuno Stato membro.
Non senza una certa ironia, la risoluzione fa riferimento specifico all'"evoluzione della politica europea di sicurezza e difesa (PESD), nel cui ambito si procede sempre più a missioni militari e civili esterne dell'UE il cui personale potrebbe essere minacciato da armi in precedenza fornite da Stati membri dell'UE”.
Il "mercato dei materiali militari” si sta espandendo nell'UE, sono incoraggiate "diverse iniziative in atto per armonizzare le politiche nazionali di approvvigionamento di armi e il trasferimento e il commercio intracomunitario di armi”, e vi è una "disponibilità ad aumentare le esportazioni di armi quale strumento per promuovere i propri interessi economici”.
La parola d'ordine è stata data: corsa alle armi e militarizzazione delle relazioni internazionali.
Sono quindi positive e necessarie le iniziative e le misure tese quanto meno a mitigare un tale aumento.
Come abbiamo dichiarato in precedenza, tuttavia, la normativa sul commercio di armi sarà molto più pertinente se accompagnata da un processo di disarmo multilaterale e reciproco, iniziando in particolare dallo smantellamento dei grandi arsenali nucleari.
per iscritto. - (EN) La delegazione conservatrice britannica ha votato contro la risoluzione per il fatto che non accetta i riferimenti al Trattato di Lisbona o all'evoluzione della PESD, contro cui si oppone.
Inoltre, mentre è fortemente a favore di una politica responsabile in materia di trasferimento di armi, non è convinta dei meriti di un codice di condotta legalmente vincolante, imposto dall'UE, in anticipo rispetto al trattato sul commercio di armi vincolante a livello internazionale.
per iscritto. - (SV) Noi socialdemocratici svedesi abbiamo votato a favore della relazione perché è importante che le condizioni detentive siano migliorate in alcuni centri di detenzione in Europa e che i diritti umani e fondamentali delle detenute siano rispettati.
Inoltre, deve essere integrata una dimensione di parità nel trattamento dei detenuti e nelle situazioni carcerarie.
Tuttavia, abbiamo alcune obiezioni su una parte del contenuto della relazione.
Non vogliamo l'armonizzazione delle condizioni detentive in Europa e abbiamo forti dubbi sui riferimenti contenuti nella relazione a speciali sanzioni penali o pene alternative per le donne, le donne incinte e le donne che accudiscono a figli in tenera età.
Per quanto riguarda i contatti dei bambini con i propri genitori nei periodi di detenzione e dopo, si dovrebbe tenere conto di entrambi i genitori e non solo della madre o di un solo genitore, con l'attenzione rivolta sempre al miglior interesse per il bambino.
per iscritto. - (EN) I miei colleghi conservatori britannici ed io riteniamo che si debba sempre cercare di migliorare la condizione delle donne detenute.
La relazione suggerisce una serie di possibilità che potrebbero essere ulteriormente esplorate, compresa la prestazione di servizi sanitari.
Tuttavia, la relazione avanza richieste eccessivamente rigorose agli Stati membri in questo campo.
Spetta allo Stato membro decidere sui dettagli della politica di detenzione.
In particolare, non possiamo accettare la premessa dei considerando C e Q che, riteniamo, distorcono altri aspetti della relazione che potrebbero avere valore.
Per questi motivi abbiamo deciso di astenerci.
per iscritto. - (PT) Ho votato a favore della relazione dell'onorevole Panayotopoulos-Cassiotou sulla particolare situazione delle donne detenute e l'impatto dell'incarcerazione dei genitori sulla vita sociale e familiare, dato che vi è la prova che le carceri europee sono in larga misura orientate alle esigenze dei detenuti uomini, trascurando quelle specifiche delle donne.
Ritengo quindi che dovrebbero essere adottate misure per promuovere il miglioramento della situazione delle donne detenute, in particolare in termini della loro reintegrazione sociale e professionale, salute e igiene, sostegno psicologico e mantenimento dei legami familiari.
per iscritto. - (PT) Sebbene le donne rappresentino dal 4,5 al 5% circa dei detenuti nell'Unione europea, le carceri continuano ad essere orientate sostanzialmente alle esigenze dei detenuti uomini e tendono a trascurare il problema specifico della piccola, ma crescente percentuale di detenute.
I settori principali di preoccupazione sono la salute, la situazione delle donne detenute con figli e la reintegrazione professionale e sociale.
Un'attenzione specifica dovrebbe andare alla salute delle donne e all'igiene.
Le detenute incinte in particolare necessitano di risorse specialistiche e di attenzione per quanto riguarda la dieta, l'esercizio, l'abbigliamento, le medicine e le cure mediche da parte di personale specializzato.
I bambini che rimangono con le loro madri detenute necessitano di una protezione adeguata e di cure e non dovrebbero subire alcuna forma di discriminazione.
La detenzione di donne può avere implicazioni particolarmente gravi quando queste donne erano le uniche custodi dei loro figli prima della carcerazione.
L'inclusione sociale delle detenute deve essere preparata durante e dopo la detenzione con la cooperazione dei servizi sociali e delle organizzazioni competenti al fine di garantire una flessibile transizione dalla prigione alla libertà.
Sosteniamo il lavoro di ammodernamento e adattamento della politica penale intrapreso dagli Stati membri, inteso a rispondere in maniera più adeguata alle esigenze dei detenuti nonché a prendere in considerazione gli specifici bisogni delle donne.
Poiché le condizioni detentive non rientrano nella sfera di competenze dell'UE, abbiamo deciso di non votare a favore della relazione.
I provvedimenti che riguardano le condizioni di visita, la gestione delle strutture, la formazione del personale all'interno del sistema penale, le attività ricreative per i detenuti o l'assistenza sociale sono e dovrebbero rimanere responsabilità degli Stati membri, così da poter essere adattati e sviluppati in maniera conforme alle esigenze locali e nazionali.
per iscritto. - (SV) Sosteniamo il lavoro compiuto negli Stati membri per ammodernare e adeguare la politica in materia penale al fine di migliorare la presa in considerazione delle necessità dei detenuti e, in questo contesto, delle esigenze specifiche delle donne.
Dato che il trattamento dei detenuti non rientra nelle competenze dell'UE, abbiamo deciso di votare contro la relazione.
Misure concernenti le visite, l'attività degli istituti di detenzione, la formazione del personale nel sistema penale, le attività ricreative dei detenuti o l'assistenza sociale sono e dovrebbero rimanere appannaggio degli Stati membri, in modo da potere essere adattate e sviluppate conformemente alle esigenze nazionali e locali.
per iscritto. - (EN) Concordo con i risultati illustrati nella relazione dell'onorevole Marie Panayotopoulos-Cassiotou sulla situazione delle donne nelle carceri e sull'impatto dell'incarcerazione sulla vita sociale e familiare.
Il carcere rimane orientato alle esigenze dei detenuti uomini e io apprezzo l'obiettivo della relazione di sottolineare le differenze vissute dalle donne.
Appoggio la relazione.
per iscritto. - (FR) Ho votato a favore della relazione perché è urgente adeguare le condizioni detentive per tenere conto delle esigenze specifiche delle donne.
Ad oggi, le condizioni carcerarie in numerosi Stati membri restano pessime e non consentono in alcun caso di garantire il sostegno specifico necessario per le donne.
Infatti, le donne detenute hanno specificità che necessitano di un'attenzione particolare, soprattutto per quanto riguarda l'accesso alle cure sanitarie.
Ecco perché ho sostenuto un emendamento del gruppo socialista che chiede che le donne detenute possano avere accesso alle stesse campagne di prevenzione in materia di diagnosi del cancro al seno e al collo dell'utero.
Infatti, questo tipo di diagnosi precoce offre maggiori possibilità di guarigione. Non permettere l'accesso a questo tipo di cure alle donne detenute può costituire una forma di doppia pena.
Inoltre, le donne rimangono un attore centrale nella loro unità familiare.
Conviene quindi facilitare quando possibile pene alternative all'incarcerazione per le madri se non costituiscono una minaccia per l'ordine pubblico.
per iscritto. - (SV) Stiamo parlando di un settore per il quale non esistono poteri a livello di UE.
Nonostante alcune proposte positive, la relazione si preoccupa troppo dei dettagli.
Per questo motivo mi astengo.
per iscritto. - (EN) Quando si vota per qualsiasi politica che contiene il termine "salute sessuale e riproduttiva”, comprendiamo che non di tratta della protezione e del miglioramento della vita e della salute della madre e del nascituro.
Non accettiamo altre definizioni che facciano rientrare l'aborto in quei termini, e inoltre comprendiamo che qualsiasi cura, informazione, politica o altri servizi pertinenti alla salute sessuale e riproduttiva debbano escludere l'aborto.
Lavoreremo perché questa definizione sia accettata in ogni forum e organismo in cui possiamo esercitare la nostra influenza.
Notiamo la risposta della Presidenza del Consiglio del 4 dicembre 2003 secondo cui il termine salute riproduttiva non comprende la promozione dell'aborto e, fra l'altro, che l'aborto non dovrebbe mai essere presentato come metodo di pianificazione familiare, contrariamente a quanto dichiara l'OMS sulla regolazione della fertilità.
E' chiaro, pertanto, che la definizione dell'OMS non è vincolante per le istituzioni governative e parlamentari, né accettata.
Continueremo a sostenere le politiche che promuovono pratiche sessuali responsabili, che proteggono e migliorano la vita e la salute della madre e del nascituro, fra cui lo stanziamento di risorse per il conseguimento di questi obiettivi.
per iscritto. - (SV) Questa relazione di propria iniziativa mira a integrare la prospettiva dell'uguaglianza nella cooperazione allo sviluppo dell'UE.
La Junilistan si oppone agli aiuti a livello di UE e quindi vota contro la relazione.
Tuttavia, diversi emendamenti presentati da alcuni membri sono meno graditi.
Il diritto delle donne alla salute sessuale e riproduttiva è un elemento importante nella promozione dello sviluppo.
In questo caso, abbiamo scelto di sostenere le proposte iniziali come contrappeso alle tendenze spiacevoli che caratterizzano quest'Aula.
Tuttavia, in via di principio, i lavori su questi temi e sulla cooperazione allo sviluppo dovrebbero essere perseguiti a livello globale nell'ambito dell'ONU, non dell'UE.
per iscritto. - (PT) Riteniamo che la relazione abbia diversi meriti, uno dei quali è attirare l'attenzione su un problema importante, sia nell'UE che nei paesi in via di sviluppo: la necessità di garantire l'accesso alle informazioni sulla salute sessuale e riproduttiva per garantire libertà di decisione, e di promuovere servizi pubblici per proteggere e applicare i diritti di ogni persona, in particolare delle donne.
Riteniamo che si debba sottolineare, tuttavia, che il maggiore contributo per "l'uguaglianza di genere e l'emancipazione delle donne nella cooperazione allo sviluppo” non verrà da politiche che promuovono rapporti di dipendenza e dominazione, la liberalizzazione del mercato (cfr. gli accordi di partenariato economico dell'UE), lo sfruttamento dei lavoratori, disuguaglianze e ingiustizia sociale e il dispregio per i diritti umani, che affliggono milioni e milioni di bambini e di donne in particolare, ma da una politica di effettiva cooperazione basata sulla parità di diritti fra Stati, rispetto per la sovranità nazionale e diritto di ciascun paese di definire e attuare un modello di sviluppo che soddisfi le esigenze e le preoccupazioni della popolazione, ovvero una politica che interpreti genuinamente la parola "solidarietà”.
per iscritto. - (EN) Ho votato a favore degli emendamenti perché ritengo che la lotta contro la violenza, in questo caso violenza sessuale contro donne in zone di crisi e conflitti, debba essere la massima priorità.
L'UE non può tollerare alcuna forma di violenza e quindi ritengo che si debba mettere l'accento sulla lotta contro la violenza sessuale mirata contro le donne.
Inoltre, penso che le tradizioni non debbano essere viste in senso negativo.
La salute sessuale e riproduttiva e i relativi diritti sono questioni delicate, comprese le dimensioni tradizionali sociali e religiose, e quindi non si dovrebbe generalizzare e fare pressioni sulle società, specialmente le società fragili, dove drastici cambiamenti nei modi tradizionali di vita possono danneggiare la società fragile piuttosto che apportare benefici.
per iscritto. - (DE) Voto per l'uguaglianza di genere e l'emancipazione delle donne nella cooperazione allo sviluppo.
La discriminazione che le donne subiscono nei paesi in via di sviluppo a causa delle regole religiose, di pratiche culturali e della povertà è ulteriormente peggiorata, di solito, dalla mancanza di istruzione.
Al riguardo, vorrei attirare l'attenzione, in particolare, sull'enorme potenziale della pressione sociale che può essere esercitata dalla sensibilizzazione in materia dei diritti di base delle donne che, in ultima analisi, potrebbe migliorare la situazione delle donne nelle regioni interessate.
Sostengo poi l'idea di guardare alla "violenza contro le donne” non solo in termini di vittime femminili, ma di prendere in considerazione anche l'aspetto degli "abusi maschili” attraverso programmi pratici di sviluppo, come proposto nella relazione dell'onorevole Uca.
Sono anche molto critico contro il mancato inserimento, da parte della Commissione, nell'elenco delle misure di una strategia contro la violenza basata sulla cultura o sulla religione misogine.
Un accesso inadeguato all'istruzione porta a svantaggi in altre settori della vita semplicemente a causa della mancanza di informazioni.
Essere scarsamente informati al riguardo può avere conseguenze fatali nei paesi in via di sviluppo dove il livello della sanità e gli standard di igiene sono spesso sconcertanti.
Basti guardare alla percentuale elevata in maniera allarmante di donne infettate dall'HIV - a sud del Sahara la cifra è del 57%.
Un aspetto estremamente positivo è la richiesta di elaborare "indicatori di risultato che riflettano la problematica di genere”, che renderebbero meno aspro il controverso argomento delle quote.
per iscritto. - (EN) Quando si vota per qualsiasi politica che contiene il termine "salute sessuale e riproduttiva”, comprendo che non di tratta della protezione e del miglioramento della vita e della salute della madre e del nascituro.
Non accetto altra definizione che faccia rientrare l'aborto in questo termine: e inoltre comprendo che qualsiasi cura, informazione, politica o altro servizio pertinenti alla salute sessuale e riproduttiva debbano escludere l'aborto.
Lavoreremo perché questa definizione sia accettata in ogni forum e organismo in cui possiamo esercitare la nostra influenza.
Noto la risposta della Presidenza del Consiglio al Parlamento del 4 dicembre 2003 secondo cui il termine salute riproduttiva non comprende la promozione dell'aborto e, fra l'altro, l'aborto non dovrebbe mai essere presentato come metodo di pianificazione familiare, contrariamente a quanto dichiara l'OMS sulla regolazione della fertilità.
E' chiaro, quindi, che la definizione dell'OMS non è vincolante per le istituzioni governative e parlamentari, né accettata.
Continuerò a sostenere le politiche che promuovono pratiche sessuali responsabili, che proteggono e migliorano la vita e la salute della madre e del nascituro, fra cui lo stanziamento di risorse per il conseguimento di questi obiettivi.
per iscritto. - (EN) La relazione dell'onorevole Feleknas Uca "Parità di genere e emancipazione femminile nella cooperazione allo sviluppo” accoglie la strategia proposta dalla Commissione nel settore.
Faccio mia l'approvazione di una strategia che mura a integrare la parità di genere nella cooperazione allo sviluppo.
Ho votato in favore della relazione.
per iscritto. - (FR) Anche se l'Unione europea integra ormai da numerosi anni la parità di genere nei suoi programmi di cooperazione allo sviluppo, i progressi effettivi sono ancora troppo lenti.
Pertanto, la Commissione europea deve darsi degli obiettivi in termini di cifre e di scadenze per fare dello sviluppo il principale fattore di miglioramento delle condizioni di vita delle donne.
A questo fine, nei suoi partenariati l'Unione europea dovrebbe incentrarsi su tre priorità: le libertà fondamentali, il posto delle donne nella vita pubblica e il loro accesso alle cure.
Da un lato, la Commissione deve vigilare più che mai sugli attacchi all'integrità fisica e alla dignità della donna (tortura, mutilazioni tradizionali, matrimoni forzati).
Dall'altro, la cooperazione deve comportare il riconoscimento del posto delle donne nella società, dell'accesso alla conoscenza fino all'autonomia finanziaria.
Infine, sarebbe opportuno assumere impegni per l'orizzonte 2010 ai fini di una reale prevenzione e di un efficace trattamento del virus dell'AIDS nei paesi in via di sviluppo.
La politica europea di sviluppo rappresenterà una cocente sconfitta se non genera cambiamenti reali per la situazione delle donne.
La relazione, nonostante gli accurati risultati sulla tragica condizione delle donne nei paesi invia di sviluppo, non menziona le vere colpe: metodi di produzione capitalisti e brutali interventi imperialisti da parte dell'UE, degli Stati Uniti e di altri Stati imperialisti e organizzazioni.
Sfruttano questi paesi e depredano le loro fonti di produzione di ricchezza, provocando fame e impoverimento di milioni di persone.
Le soluzioni proposte operano entro i confini dello sviluppo capitalista e degli aiuti allo sviluppo dell'UE.
Un altro aspetto tipico di questo approccio è la proposta di rafforzare l'imprenditorialità femminile per aumentare l'occupazione.
In questo contesto, le proposte per creare società più eque e democratiche, per favorire l'accesso delle bambine e delle donne all'istruzione e a servizi sanitari, per eliminare la povertà, le malattie, ecc, sono aria fritta.
Sono meri desideri che spostano l'attenzione dalla verità, perché soddisfare le esigenze delle persone è incompatibile con il principio supremo dello sviluppo capitalista e il perseguimento di profitto.
Per ogni euro che l'UE dà a questi paesi, ne ruba migliaia.
La posizione delle donne e le condizioni di vita delle popolazioni di questi paesi potranno migliorare non attraverso furti legalizzati dagli "aiuti allo sviluppo dell'UE”, ma attraverso la resistenza all'intervento imperialista, la richiesta di relazioni internazionali paritarie e la lotta per un diverso approccio allo sviluppo, basato sulle esigenze delle persone.
per iscritto. - (DE) La relazione sulla parità e la partecipazione, sul ruolo delle donne nella cooperazione allo sviluppo, copre diversi aspetti e include importanti questioni pratiche.
Nel suo insieme, quindi, va decisamente sostenuta.
Un tema presente in tutta la relazione è la salute sessuale e riproduttiva e la violenza contro le donne, insieme alla promozione del diritto delle donne all'autodeterminazione.
E' importante estendere le reti di micro-finanziamento, perché i microcrediti possono contribuire a migliorare la situazione economica delle donne.
Non riesco a capire perché le persone stiano cercando di presentare vari emendamenti che indeboliscono la relazione e che semplicemente rigettano i documenti dell'ONU che sono citati.
per iscritto. - (PL) La relazione dell'onorevole Uca sulla parità di genere nella politica di sviluppo è un'espressione di imperialismo morale europeo nei confronti dei paesi in via di sviluppo.
Esporta il modello sociale malato dei paesi europei ricchi verso i paesi dell'Africa e dell'Asia.
I ripetuti riferimenti ai diritti in materia di riproduzione denotano il sostegno generalizzato per l'aborto.
Non ho quindi potuto votare a favore della relazione.
per iscritto. - (FR) La parità di genere è una priorità per i paesi in via di sviluppo.
Apprezzo enormemente il lavoro estremamente preciso e approfondito realizzato dall'onorevole Uca su questo tema importante.
Tuttavia, ho votato contro la relazione perché, nella versione finale, il contenuto di alcuni paragrafi che fanno riferimento in modo indefinito alla salute sessuale e riproduttiva rimane ambiguo.
Persistono interpretazioni contraddittorie, alcune delle quali comportano una minaccia per la vita dei nascituri.
In una prossima relazione, la salute delle donne non dovrebbe essere limitata alla salute riproduttiva perché tutte le donne hanno diritto ad un ambiente che permetta loro di restare in buona salute.
Al riguardo occorre una vigilanza del tutto speciale sull'approvvigionamento salubre di acqua potabile, di proteine, di medicinali di base, accanto ai medicinali tradizionali.
A seguito della visita della signora Mongella, il 6 marzo 2008, per la giornata della donna, direi anche che avremmo molto da apprendere dalla saggezza africana per quanto riguarda la parità uomo-donna. Questa è vissuta e trasmessa nella tradizione orale fra donne e uomini con una buona salute psicologica e mentale.
Tutti potremmo trarne ispirazione.
2.
Russia (votazione)
- Prima della votazione
autore, a nome del gruppo UEN. - (PL) Vorrei proporre un emendamento di stile.
Le parole "Corte europea” dovrebbero essere sostituite dalle parole "Corte europea dei diritti dell'uomo”, altrimenti il testo sarà incomprensibile.
(L'emendamento orale è approvato)
Richiesta di revoca dell'immunità parlamentare: vedasi processo verbale
Interruzione della sessione
Dichiaro interrotta la sessione del Parlamento europeo.
(La seduta è tolta alle 12.20)
Norme contabili internazionali (IFRS) e governance dell'Organismo internazionale di normalizzazione contabile (IASB) (discussione)
L'ordine del giorno reca la relazione di Alexander Radwan, a nome della commissione per i problemi economici e monetari, sui principi internazionali di informativa finanziaria (IFRS) e il governo dell'Organismo internazionale di normalizzazione contabile (IASB)
relatore. - (DE) Signora Presidente, l'argomento oggetto della presente relazione sembrerebbe essere, a prima vista, altamente tecnico.
Riguarda i cosiddetti principi contabili nell'Unione europea e nel mondo, in particolare per le piccole e medie imprese.
Potrebbe essere perfettamente il tipo di argomento che viene discusso adesso al Parlamento europeo e poi impiega diversi anni per iniziare a influenzare l'economia e le persone comuni.
In questa fase, si solleverà la lamentela che nessuno conosce la provenienza di tali principi né chi ne sia responsabile, tantomeno qualcuno saprà il motivo per cui debbano essere applicati.
L'obiettivo è quello di realizzare un'unica serie di principi contabili globali, in particolar modo per le società per azioni.
Sosteniamo tale obiettivo.
L'argomento che sentiamo proporre è che ci occorrono "norme di elevata qualità” e quest'Assemblea si considera l'unico forum dotato delle competenze per stabilire tali norme di qualità elevata.
Tuttavia, in questi tempi di turbolenza dei mercati finanziari, è sorprendente sentire le stesse persone che in precedenza erano a favore del principio del "valore equo”, dubitare adesso di tale principio e domandare, anche, se un approccio a seconda del mercato abbia ancora senso se non abbiamo più un mercato.
Le persone che davvero affrontano la questione sono quelle che adesso si domandano se stiamo seguendo la giusta direzione.
Gli unici responsabili di questi principi sono coloro che siedono negli uffici di questo organismo privato a Londra, che senza dubbio sono influenzati nel realizzare i loro principi dal desiderio di conservare il proprio posto di lavoro.
La mia relazione, sulla quale oggi voteremo, riguarda pertanto non solo l'impatto sulle piccole e medie imprese, ma anche la questione fondamentale di chi elabora le norme e per chi, e di chi ne controlla l'applicazione.
La prima questione da affrontare è quella della governance: quanto è trasparente questo organismo?
In altre parole, quanto sono trasparenti i suoi finanziamenti?
Esistono sicuramente interessi nascosti in questo caso.
I membri di questo comitato, che chiedono trasparenza e cercano sempre di ritrarre il mercato come trasparente, dovrebbero almeno compiere un minimo sforzo per attenersi ai criteri di trasparenza che loro stessi delineano per il mercato!
La mia impressione sinora è che tale organismo combatta con ogni mezzo a sua disposizione per evitare qualsiasi forma di trasparenza.
Chi prende le decisioni sui finanziamenti e la scelta del personale per incarichi specifici?
Per quale motivo vengono nominati i singoli?
Si tratta di equilibrio regionale?
Si tratta di equilibrio intersettoriale?
Il progetto attuale riguarda gli IFRS per le piccole e medie imprese, pertanto è giusto chiedere chi rappresenti le piccole e medie imprese.
Chi conosce le piccole e medie imprese?
E un'altra cosa: qual è il reale motivo per cui gli IFRS per le piccole e medie imprese si trovano in agenda proprio adesso?
Chi fissa l'agenda?
Il Commissario McCreevy e Sir David Tweedie hanno inoltre domandato molte volte, nel corso di diversi anni, perché facciamo questo in realtà.
Dopo tutti questi anni, adesso conosciamo perfettamente il motivo per cui discutiamo degli IFRS per le piccole e medie imprese in Europa: è a causa delle richieste dal Sud Africa o dal Brasile.
Che risposta meravigliosa!
Sappiamo molto bene che il centro di tutto non è il Sud Africa né il Brasile, ma piuttosto il mercato europeo, in cui ci sarà da trarre molto profitto se le PMI saranno obbligate a introdurre qualcosa di simile.
Pertanto, queste sono le questioni in ballo nel problema della governance, e qualche passo iniziale positivo è stato compiuto.
Ma tutti gli organismi che dovranno essere istituiti in futuro verranno valutati su questa base se le persone che appartengono a quest'organismo di vigilanza e che devono rispondere a domande su di esso a livello politico (e potrebbero coinvolgere un membro della Commissione) avranno anche il potere di determinare nuovi sviluppi.
Per loro non è abbastanza che essere semplicemente informati delle proposte.
Uno dei nostri obiettivi è la convergenza.
Dobbiamo tuttavia prestare attenzione che l'interpretazione della convergenza non sfugga dal controllo dell'Europa, per essere sostituita dall'interpretazione della SEC.
Oggi, in Europa abbiamo abbastanza familiarità con il modo in cui viene controllata la borsa statunitense.
Non dovremmo essere così ingenui da lasciare agli americani il compito della supervisione.
Pertanto, ciò che vogliamo è quello che abbiamo già chiesto: gli IFRS come li comprende l'Europa e non come li impone questo comitato.
Le piccole e medie imprese sono quelle direttamente coinvolte in questo ambito, e devo dire francamente che le idee presentate oggi sono troppo complesse e difficili.
Metterei anche in guardia sull'adottare un approccio volontario.
Oggi indosso il mio costume nazionale bavarese e una vecchia parola bavarese mi viene in mente in questo contesto: è "hinterfotzig” e vuol dire qualcosa come "per vie secondarie”.
Sappiamo molto bene, nonostante tutte le smentite e il tacito consenso, che gli IFRS per le piccole e medie imprese verranno introdotti nel mercato europeo per vie secondarie, attraverso pochi Stati membri.
Ascolteremo allora le stesse voci chiedere un'unica serie di norme, e continueranno a imporre le loro regole sul mercato, che sono troppo complesse e che nessuno comprende né desidera, semplicemente perché esiste un'opportunità di mercato.
Ci troviamo di fronte a un caso in cui la minoranza cerca di imporre la sua volontà a una maggioranza a livello globale, ed è inaccettabile!
Membro della Commissione. - (EN) Signora Presidente, desidero ringraziare la commissione per i problemi economici e monetari e in modo particolare il relatore, l'onorevole Radwan, per il lavoro considerevole svolto per questa completa relazione.
La relazione solleva importanti questioni per lo sviluppo futuro dei mercati del capitale europeo e quindi globale.
In questo breve intervento non posso occuparmi di tutti gli argomenti trattati nella relazione.
Consentitemi pertanto di concentrarmi su tre aspetti.
Primo, le questioni relative alla governance; secondo, l'apporto dell'Unione europea all'Organismo internazionale di normalizzazione contabile (IASB); terzo, il progetto di sviluppare un principio contabile per le piccole e medie imprese.
Per quanto riguarda la governance dello IASB, la vostra relazione sottolinea giustamente il fatto che il nostro obiettivo è la messa a punto di principi di informativa finanziaria globali e di alto valore qualitativo.
La decisione dell'Unione europea di richiedere alle società i cui titoli sono negoziati in mercati pubblici di impiegare principi contabili internazionali è stato un passo coraggioso e visionario verso questo obiettivo.
Una singola serie di norme contabili accettate a livello globale apporterà vantaggi significativi per le nostre imprese, i nostri mercati di capitale e la nostra economia.
Dobbiamo tentare continuamente di garantire che i principi contabili internazionali restino adeguati rispetto alle mutevoli circostanze economiche e che rappresentino gli interessi di tutte le parti coinvolte in modo equilibrato.
Al fine di garantire che tali condizioni continuino a essere soddisfatte, dovrebbero essere compiuti progressi in via prioritaria nei seguenti tre settori.
In primo luogo, occorre accrescere la responsabilità della Fondazione del comitato internazionale per i principi contabili (IASCF), in particolar modo nei confronti delle autorità pubbliche.
Queste ultime dovrebbero svolgere un ruolo attivo nella selezione e nella nomina dei garanti.
Su questo aspetto, la proposta che ho presentato lo scorso novembre assieme ai miei omologhi della SEC statunitense, la FSA giapponese e l'Organizzazione internazionale delle autorità di vigilanza sui mercati finanziari, va nella direzione richiesta dalla vostra relazione.
In secondo luogo, dobbiamo pensare al modo in cui può essere migliorato il processo inteso a stabilire l'agenda dello IASB.
In particolare, occorre rendere più aperto e trasparente il processo attraverso cui vengono fissate le priorità.
In terzo luogo, devono essere potenziate le procedure di consultazione dello IASB, principalmente garantendo che le norme siano soggette a una valutazione completa dell'impatto prima di essere adottate.
La vostra relazione formula suggerimenti costruttivi al riguardo e sugli aspetti correlati.
La prossima revisione della composizione dell'IASCF offre l'opportunità di attuare le riforme necessarie.
La commissione le perseguirà in consultazione con quest'Aula, gli Stati membri e i nostri partner internazionali.
Adesso, torniamo all'apporto dell'Unione europea allo IASB.
La vostra relazione sostiene che l'Unione europea deve rafforzare la capacità di far sentire la propria voce sulle questioni contabili a livello internazionale.
Concordo.
Dovremmo nello specifico cercare mezzi per garantire che i punti di vista delle parti interessate europee, possano essere sottoposti allo IASB in modo più coerente e preciso, in particolare per quanto riguarda l'apporto proattivo al processo inteso a stabilire l'agenda dello IASB.
Ritengo che questo sia un processo evolutivo anziché rivoluzionario.
Dovremmo istituire l'EFRAG (European Financial Reporting Advisory Group) e sono pronto a realizzare tale obiettivo quale compito prioritario, compresa la possibilità di impiegare finanziamenti dal bilancio comunitario intesi a sostenere tale struttura.
Tuttavia, devo far risuonare un chiaro ed inequivocabile avvertimento.
Questa struttura non diventerà in nessuna circostanza un organo europeo legislatore in fase embrionale, tantomeno possono esserci questioni sullo sviluppo di interpretazioni europee dei principi contabili internazionali.
L'Europa deve rimanere e rimarrà parte del movimento verso una singola serie di norme contabili accettate a livello globale.
Qualsiasi altra cosa comprometterebbe la competitività internazionale delle nostre imprese e dei nostri mercati del capitale.
Tornando adesso al progetto dello IASB inteso a sviluppare un principio contabile per le PMI, consentitemi di iniziare dichiarando che attualmente la Commissione non dispone di basi giuridiche per approvare tale principio.
Oltretutto, non abbiamo mai preso impegni intesi ad adottare qualsiasi norma producesse lo IASB.
Lo faremmo unicamente se fossimo convinti realmente che lo IASB elabori una norma che soddisfa gli interessi degli utilizzatori europei.
Lo IASB non ha ancora terminato il suo progetto.
Tuttavia, in questa fase le opinioni della Commissione sono chiare.
L'attuale progetto di documento di consultazione dello IASB è ancora troppo complesso per fornire un quadro contabile soddisfacente per le PMI europee, in particolare le imprese più piccole.
Restiamo concentrati sulla semplificazione del contesto normativo per le PMI, compreso il settore contabile.
relatore per parere della commissione giuridica. - (DE) Signora Presidente, onorevoli colleghi, il sistema IAS ha senso per le grandi società i cui titoli sono negoziati in mercati pubblici che operano a livello mondiale.
Questo è il motivo per cui abbiamo deciso, nel corso dell'ultimo mandato del Parlamento, su proposta della commissione giuridica, di adottare il regolamento IAS.
Lo scopo ultimo, come affermato dall'onorevole Alexander Radwan, è stato quindi di realizzare la convergenza, almeno con gli Stati Uniti e se possibile in tutto il mondo.
Il sistema non ha senso nel caso delle piccole e medie imprese poiché, di norma, queste non hanno bisogno di mercati finanziari internazionali, non necessitano di Wall Street e il resto.
Per questa ragione soltanto, è altamente discutibile il bisogno di sviluppare gli IFRS per le piccole e medie imprese.
Per di più, e ritengo che su questo punto il Commissario McCreevy abbia pienamente ragione, la proposta attuale non è altro che una versione ridotta di quelle che sono, in qualche misura, norme internazionali estremamente complesse, del tutto inadeguate alla struttura delle piccole e medie imprese in Europa.
Sono particolarmente inadatte per le aziende a conduzione familiare, che sono state gestite dai loro proprietari per molte generazioni, che hanno già stabilito la loro proprietà e in cui l'applicazione delle norme del valore equo incoraggerebbe semplicemente l'avidità e, alla fine, potrebbe perfettamente compromettere le possibilità delle imprese di sopravvivere.
Dall'altro lato, dobbiamo essere realistici.
La questione dei principi contabili per le PMI in Europa non sarà, in definitiva, esente da alcune forme di pressione per l'armonizzazione.
Noi chiediamo confrontabilità, per lo meno all'interno del mercato unico.
Pertanto, ritengo sia importante che noi valutiamo seriamente il modo in cui sviluppare alternative europee alla proposta di Londra, con lo scopo di raggiungere, anche in questo settore, una maggiore standardizzazione, ragionevole e appropriata per le PMI nonché adeguata per il lungo periodo, e non una valutazione a breve termine.
Non ho altre osservazioni riguardo agli organismi IAS.
Esiste un problema in questo campo, come ha sottolineato Alexander Radwan.
Può esserci un certo equilibrio geografico, ma non vi è equilibrio in termini di peso economico.
L'Europa è di gran lunga il blocco più grande, la regione più estesa in cui le norme IAS vengono applicate.
Questo è il motivo per cui dobbiamo avere una posizione proporzionata, e non possiamo semplicemente essere paragonati ad altri luoghi come l'Australia.
Quest'ultima ha lo stesso peso dei paesi dell'Unione europea di medie dimensioni o, forse, di una grande regione come la Renania settentrionale-Vestfalia.
In tal senso, l'equilibrio deve essere potenziato.
a nome del gruppo PPE-DE. - (NL) Signora Presidente, prima di tutto porgo le mie congratulazioni all'onorevole Radwan per aver realizzato la presente relazione in modo approfondito.
Nella sua versione finale, è un documento chiaro, ma in alcuni punti critico.
Il relatore è convinto che la responsabilità democratica dello IASB debba essere migliorata e sono lieto di vedere lo IASB che accetta queste critiche.
Il presidente dei garanti, Gerrit Zalm, ha di recente mostrato in sede di Parlamento europeo di essere aperto ai suggerimenti e pronto a presentare proposte per l'adattamento della struttura.
Lo IASB sta lavorando sui principi degli IFRS per le piccole e medie imprese.
Concordo con il relatore sul fatto che questi ultimi siano troppo complessi e onerosi per le PMI.
Ritengo inoltre che incoraggiare l'utilizzo volontario degli IFRS da parte delle PMI porterebbe al rischio che vengano introdotti in Europa per vie secondarie.
Dal mio punto di vista, occorre vi sia una differenziazione a seconda delle dimensioni della società.
E' positivo che ci siano multinazionali, banche e compagnie assicurative che operano nel mondo e che elaborano il loro conti annuali sulla base di uno standard unico.
Tuttavia, le piccole e medie imprese in Europa dovrebbero disporre di un loro modello.
Lo IASB ha realizzato molto per quanto riguarda le società internazionali i cui titoli sono negoziati in mercati pubblici e i principi contabili a loro applicabili.
Se adesso le PMI affermano solo che il costo è lo sforzo potrebbero essere ugualmente gestiti impiegando più di un principio, non possiamo disporre di uno unico imposto dall'alto.
E' inoltre molto importante che si tenga conto anche degli interessi degli investitori e della trasparenza.
La politica esiste allo scopo di semplificare, di garantire che vi siano informazioni trasparenti ed efficienti dal punto di vista dei costi riguardo alle prestazioni economiche.
Ritengo che anche i mercati azionari europei possano beneficiare dei provati vantaggi degli IFRS, ovviamente se gli americani sostituiscono il loro sistema dei GAAP statunitensi con gli IFRS.
In questo caso, la comparabilità può apportare enormi vantaggi agli investitori internazionali e alle parti interessate.
L'idea alla base degli IFRS merita pertanto di essere sostenuta dal Parlamento europeo.
a nome del gruppo PSE. - (FR) La ringrazio, signor Commissario, per essere riuscito a venire a Strasburgo.
Ringrazio anche il relatore, nel suo costume bavarese.
Ritengo abbiamo collaborato molto positivamente, e ne è la prova il modo in cui è stato possibile inserire nella sua relazione gli emendamenti di diverse persone.
Innanzi tutto, desidero formulare tre osservazioni riguardo i principi contabili.
Mi sembra che, in termini di governance e attività dell'organismo responsabile di stabilire tali principi, ci troviamo in una situazione insolita.
Esistono molte forme di standardizzazione, e non tutte hanno un impatto sulla stabilità finanziaria, o sulle questioni di potere e governance, al pari dei principi contabili.
Ciò che sta accadendo oggi è un avvenimento importante, un passaggio all'età adulta.
Quando queste norme contabili sono state formulate, probabilmente dai revisori che lavoravano insieme, hanno in pratica preparato la strada molto bene.
Oggigiorno, tali principi contabili sono internazionali e vengono utilizzati e applicati da tutti, e per questo la questione della governance è essenziale.
In quale modo l'organismo responsabile di fissare questi principi contabili si adegua alla governance internazionale, relativamente agli organismi democratici, legittimamente rappresentati dal potere statale, e in particolare dell'Unione europea?
Il secondo aspetto cui dobbiamo prestare attenzione, per quanto riguarda la governance, è certamente l'equilibrio tra gli stessi organismi.
Che cos'è l'equilibrio geografico, che cos'è l'equilibrio nella rappresentanza non solo di coloro che hanno redatto le norme, ma anche di coloro che dovranno utilizzarle?
Il terzo punto è il finanziamento.
In quale modo dovranno essere finanziati questi organismi?
Potrebbe avere senzo l'idea di un'imposta sulle imprese, coordinata da organismi di regolamentazione?
Potrebbero essere finanziati dai governi, dalla Comunità europea?
Ci auguriamo che il signor Commissario formulerà proposte valide su questo punto.
La quarta questione relativa a tali organismi è il programma.
E' corretto per loro sviluppare il concetto di valore equo quando conosciamo gli effetti che può avere sulla stabilità finanziaria?
E' giusto che quest'organismo sviluppi un programma per le PMI di cui l'Europa non ha bisogno?
E' giusto che, per quanto riguarda la questione dei principi per le PMI - solo perché, come ha affermato il relatore, il Sud Africa e l'Australia potrebbero averne bisogno - il signor Commissario non si assicuri che l'Europa abbia voce in capitolo.
E' assolutamente fondamentale, come primo passo, che l'Europa si assicuri di essere presente in rappresentanza della forza di tutti gli Stati membri e della voce degli europei, nello IASB, all'IASCF e all'IFRIC.
Signor Commissario, è questa la sua responsabilità.
Ci aspettiamo proposte decise da lei su questo punto.
a nome del gruppo ALDE. - (EN) Signora Presidente, un numero sempre crescente di paesi sta adattando gli IFRS, pertanto il loro valore e la loro importanza stanno aumentando.
Questo crea la necessità di migliorare la responsabilità e la trasparenza dello IASB, il che non era così ovvio al suo inizio.
Accolgo positivamente i passi in tale direzione, ma sono spiacente del fatto che alcune parti della relazione presentino le critiche in modo negativo, anziché riconoscere i cambiamenti in corso e indicare la strada da seguire.
Pertanto, molti dei miei emendamenti mirano a essere più lungimiranti, sottolineando i vantaggi e i benefici, oltre alla necessità di un ulteriore adattamento, sia agli stessi principi, che allo IASB che li controlla.
Tuttavia, deve essere evitata l'inutile politicizzazione delle questioni tecniche.
Gli IFRS sono uno strumento importante per promuovere la comparabilità transfrontaliera e ridurre i pesanti criteri per le aziende che operano a regimi diversi, ma sarebbe utile se la presentazione dei bilanci si prestasse in modo più semplice ad altri scopi di confronto.
Cionondimeno, sarebbe perfettamente il caso che strumenti quali l'etichettatura XBRL possano svilupparlo.
Devo ringraziare l'onorevole van den Burg per aver organizzato un'interessante presentazione sull'argomento la scorsa settimana.
Le proposte delle PMI sono motivo di preoccupazione in molti settori.
A me sembrano più uno strumento per le aziende medie, forse in procinto di rendere il bilancio completamente pubblico, al fine di poter aver diritto ad essere valutate separatamente in questa luce o su una base volontaria.
Tuttavia, come lei ha affermato, signor Commissario, allo stato attuale sono sin troppo complesse per la maggior parte delle PMI comuni.
(EN) Signora Presidente, mi congratulo con il collega onorevole Radwan per una relazione molto ben redatta.
Mi auguro che il costume nazionale bavarese che indossa oggi in quest'Aula non sia indicativo di un cambiamento di direzione politica.
L'adozione degli IFRS a gennaio 2005 ha apportato grandi vantaggi all'Unione europea, rendendo più semplici i requisiti di contabilità transfrontalieri e i bilanci finanziari più facili da confrontare tra i paesi, i concorrenti e le industrie, aumentando il lavoro di supervisione regolamentare, delle banche e dei mercati dei capitali.
I principi internazionali di informativa finanziaria vengono ora utilizzati o adottati in più di cento paesi, tra cui l'Australia, il Sud Africa e altri.
Appoggio le richieste di trasparenza, efficacia e responsabilità maggiori per quanto riguarda lo IASB.
La relazione precisa il fatto che sono passati 17 mesi prima che lo IASB abbia nominato un nuovo presidente.
E' inaccettabile.
Lo IASB è un organismo privato di autoregolamentazione che è stato elevato al rango di organo normativo ed è quindi giusto che chiediamo maggiore responsabilità e controllo proprio per questo.
Dovremmo inoltre essere prudenti nel chiedere l'istituzione di altre strutture comunitarie che si occupino dell'interpretazione e applicazione dei principi IFRS.
Per quale motivo è necessario?
Che cosa farà?
Per quanto riguarda la convergenza UE-USA, sono stati compiuti enormi progressi in questo ambito nonché nel calendario contabile UE-USA.
Lo scorso anno, il Presidente degli Stati Uniti, il Presidente in carica del Consiglio europeo e il Presidente della Commissione europea hanno firmato una dichiarazione comune UE-USA che si impegna a promuovere e cercare di garantire le condizioni per i principi contabili statunitensi generalmente ammessi e affinché gli IFRS vengano riconosciuti in entrambe le giurisdizioni.
Questo è molto ben accolto.
Per quanto attiene all'applicazione degli IFRS alle PMI, le PMI sono sempre più piccole.
Ritengo sarebbe meglio rendere questo aspetto opzionale al fine di garantire la flessibilità anziché ostacolare la sua completa applicazione.
(NL) Signora Presidente, devo unirmi alle congratulazioni rivolte all'onorevole Radwan, non ultimo perché la sua relazione ci ha consentito di svolgere una discussione molto interessante sui conflitti tra la normativa e l'autoregolamentazione, in particolare a livello globale.
Sono lieta che le nostre aspirazioni ci pongano un dilemma.
Da un lato, desideriamo questi principi internazionali, applicabili a livello mondiale, ma dall'altro ribadiamo la nostra autorità in qualità di colegislatori per valutare il contenuto di tali principi e compiere in modo responsabile il nostro dovere di colegislatori.
Ritengo che il Parlamento europeo abbia infine dimostrato che lo fa.
Secondo me la soluzione è un'opportuna consultazione, tenendo in considerazione equilibrata gli interessi di tutte le parti coinvolte, compresi gli interessi di parti terze quali lavoratori, autorità locali, imprese e così via (in quanto non sono solo gli enti creditizi a beneficiare dell'informativa finanziaria), nonché una profonda valutazione delle conseguenze.
Su questo aspetto, la Commissione ha una pesante responsabilità.
Nell'immediato futuro occorre agire a nome delle piccole e medie imprese.
Possiamo far sì che questo diventi un progetto realmente utile per l'Unione europea.
Infine, ho due commenti che riguardano anche un'altra relazione sulla quale voteremo nella nostra prossima plenaria, la relazione dell'onorevole Lehne su una semplificazione del contesto in cui operano le imprese.
Anche in questo caso sono dell'opinione che le norme non siano solo per le imprese, gli enti creditizi e i contabili che percepiscono da loro una retribuzione, ma anche per gli impiegati e altri gruppi sociali.
Pertanto, non dobbiamo pronunciarci sulla qualità dei principi.
Ho sostenuto che le norme non dovrebbero in nessun caso essere applicate alle società i cui titoli non siano negoziati in mercati pubblici e alle attività fuori bilancio.
Mi auguro che concordiate che anche in questo ambito c'è del lavoro da fare per lo IASB.
Concluderò confermando la mia sentita approvazione della norma XBRL.
Come sapete, la SEC statunitense è in procinto di prendere una decisione sul renderla obbligatoria.
Vi invito a pensare al modo in cui l'Europa dovrebbe rispondere a questo, e vi incoraggio a redigere un calendario per l'Europa su questa base.
(EN) Signora Presidente, ci sono problemi con la trasparenza e la governance dell'Organismo internazionale di normalizzazione contabile (IASB), ma quest'ultimo ha accettato le critiche e riconosciuto la necessità di cambiare.
Sono stati compiuti dei progressi e molto è stato programmato: la pubblicazione di dichiarazioni di feedback, spiegazioni sul ragionamento che porta alle sue decisioni, la promozione delle analisi dei costi e dei benefici e un maggiore e più attivo coinvolgimento del Consiglio dei garanti.
Fa di tutto per comunicare con il Parlamento.
La relazione dell'onorevole Radwan è molto migliorata rispetto alle versioni iniziali e ritengo che oggi gli emendamenti positivi dei gruppi PPE-DE e ALDE miglioreranno ulteriormente il testo.
Desidero ringraziare il relatore in quanto, nonostante abbiamo avuto le nostre divergenze, ha avuto la volontà di scendere a compromessi in alcuni punti di tale aspetto relativo alla governance.
Purtroppo, non posso concordare con lui sulla questione dei principi internazionali di informativa finanziaria per le PMI.
E' stato chiesto allo IASB di elaborare una versione semplificata per le PMI.
La relazione dell'onorevole si rifiuta di riconoscere che potrebbe essere utile anche nell'Unione europea.
Infatti, con la proposta ancora in fase di redazione, la relazione dichiara che le imprese dell'Unione europea non ne trarrebbero alcun vantaggio.
Tuttavia, ci è stato detto continuamente che sarebbe opzionale e che è comunque ideata per le PMI in crescita che mirano a diventare società i cui titoli sono negoziati in mercati pubblici.
Le piccole imprese senza alcuna aspirazione che vada oltre i mercati locali non hanno bisogno di adottarla.
E' emerso da uno studio di opinione dello scorso settembre che una maggioranza evidente di PMI europee, tra cui le PMI tedesche, ha valutato che i vantaggi sono più numerosi degli svantaggi e che migliorerebbero l'informativa finanziaria.
Gli sforzi dello IASB intesi a sviluppare principi contabili globali di alta qualità costituiscono un contributo importante e ben accolto per le economie europee e mondiali e, onestamente, penso che dovremmo approvarle.
(ES) Signora Presidente, la richiesta in vigore dal 2005 per le società i cui titoli sono negoziati in mercati pubblici di impiegare gli IFRS (principi internazionali di informativa finanziaria) per i loro bilanci consolidati è stata un'iniziativa politica di ampia portata e largamente influente.
Circa 100 paesi utilizzano tali principi e la loro globalizzazione ha offerto comparabilità e trasparenza, aumentando quindi la fiducia degli operatori, creando un piano maggiormente paritario e rafforzando la disciplina di mercato.
La proposta contiene due grandi sfide relative alla governance.
Da un lato, l'organismo privato, che dal 1973 ha stabilito norme globali volontarie su una base professionale e corporativa, si trova adesso in una posizione di enorme responsabilità, che implica un cambiamento nella sua natura, nelle sue procedure e nella sua composizione affinché possa diventare un'istituzione trasparente e controllabile, con una legittimità coerente con il suo nuovo ruolo.
E' necessario riconoscere e coordinare le attività di tutti gli interessi pubblici e privati coinvolti e, al contempo, garantire il finanziamento dell'organizzazione e l'indipendenza nello stabilire le norme.
Inoltre, l'organizzazione deve essere integrata nella governance internazionale.
Occorre inoltre rafforzare la governance contabile europea attraverso l'adozione di un approccio maggiormente integrato e proattivo alla preparazione, approvazione, attuazione e valutazione delle norme.
E' di vitale importanza migliorare il quadro concettuale delle norme e tener presente che queste non sono né neutrali né accademiche e possono generare vincitori e vinti.
Analogamente, è fondamentale valutare i loro effetti e garantire la loro compatibilità con la strategia europea, apprendere dai mutamenti finanziari e regolare i principi contabili delle concessioni amministrative in modo equilibrato.
Le disposizioni in materia di contabilità finanziaria per le PMI dovranno essere semplici e ben connesse al loro utilizzo nel mercato interno e globale.
La relazione dell'onorevole Radwan si occupa di tali questioni, e ha raggiunto un ampio consenso, giungendo in un momento davvero opportuno per quanto riguarda la prossima revisione, alla fine del 2009, che prevede la creazione di un organismo di controllo e la modifica della composizione del Consiglio consultivo di normalizzazione prima dell'anno prossimo.
(DE) Signora Presidente, signor Commissario, onorevole Radwan, onorevoli colleghi, accolgo con calore la presente relazione e questa discussione poiché ritengo che stiamo esaminando questioni molto sensibili, e lo stiamo facendo su base veramente trasversale.
Emergono molto chiaramente numerosi punti da quanto è stato affermato.
Primo, abbiamo bisogno di un'unica serie di norme per le società per azioni, ma non intendiamo trattare tutte le imprese senza distinzione.
Secondo, mentre non stiamo respingendo norme specifiche ideate per le PMI, il quadro per queste norme deve essere stabilito da noi, dall'Unione europea.
Terzo, le misure proposte attualmente sono troppo complesse e costose, e non sono di alcuna utilità per le PMI, ragion per cui non dobbiamo approvarle.
Quarto, stiamo ancora aspettando risposte soddisfacenti alle domande su chi legifera per chi, e chi controlla il processo.
Non vi è legittimità democratica; non esiste differenziazione dell'approccio; non è stato preso in alcuna considerazione nessuno dei ragionevoli auspici delle PMI; e il sistema di controllo democratico è inadeguato.
Quinto, nell'assumere una posizione su questa questione o tentare di rispondere a tali domande, viene spesso dimenticato che i due terzi della forza lavoro vengono impiegati nel settore privato in aziende a conduzione familiare, e la maggior parte di tali imprese sono PMI che non cercano finanziamenti dai mercati del capitale.
Questo è un aspetto che dobbiamo ricordare quando ci troviamo di fronte a proposte che tratterebbero tutte le imprese allo stesso modo.
Vi ringrazio per questa proficua discussione!
(EN) Signora Presidente, il paragrafo 30 della nostra proposta di risoluzione precisa che i bilanci non servono solo gli interessi degli investitori ma anche di altre parti interessate.
Poiché richiamiamo l'attenzione anche sulla necessità dei cambiamenti nel diritto comunitario di cui al paragrafo 41, vorrei ricordare al signor Commissario che quest'Aula ha votato affinché ogni modifica alla quarta e alla settima direttiva sul diritto societario includa un requisito per un'informativa relativa ai settori sociale e ambientale da parte delle imprese.
Richiamo la sua attenzione a simili requisiti in Sud Africa, nell'ordinamento francese sui nuovi regolamenti economici, nonché alle raccomandazioni del progetto di contabilità per la sostenibilità del Principe del Galles del mio paese, il Regno Unito.
Contemporaneamente e in aggiunta, vorrei chiedere al signor Commissario, a seguito della raccomandazione del 2001 della Commissione sulle questioni ambientali nei nostri nuovi bilanci, se non possa presentare una simile raccomandazione sulle questioni sociali nei bilanci.
Desidero inoltre chiedere al signor Commissario di sollecitare l'Organismo internazionale di normalizzazione contabile a includere gli aspetti sociali e ambientali nella sua prevista pubblicazione di un commento sulla gestione.
La Commissione può o non volerla chiamare responsabilità sociale corporativa, ma forse oggi possiamo tutti concordare nel chiamarla contabilizzazione per le imprese responsabili.
(ES) Signora Presidente, le recenti crisi finanziarie hanno dimostrato l'importanza dei principi contabili di qualità elevata per un adeguato funzionamento dei mercati.
Pertanto, ritengo che un'altra lezione appresa dalla crisi è che esiste una certa asimmetria tra l'importanza dichiarata dei principi contabili e la natura e l'operato degli organismi privati responsabili per l'istituzione, l'elaborazione e l'interpretazione di tali principi.
La relazione dell'onorevole Radwan ha quindi ragione nel sottolineare che il primo problema da affrontare è quello della governance.
Dal mio punto di vista, ha presentato proposte intelligenti e realistiche sulla necessità che le istituzioni che rappresentano l'Unione siano maggiormente proattive in questo processo di fissare i principi che devono essere integrati nell'ordinamento giuridico comunitario, anche per quanto riguarda le norme di funzionamento interno di questi organismi privati.
Una maggiore trasparenza, tutele per prevenire i conflitti di interesse e una più ampia rappresentanza geografica sono alcune delle proposte presentate dall'onorevole Radwan.
Il secondo aspetto di cui si occupa la relazione è il problema degli accordi delle piccole e medie imprese.
Abbiamo evidenziato su questo punto in quest'Aula la necessità di riconciliare due obiettivi: la semplificazione e i costi ridotti delle procedure contabili per le PMI e il fornire informazioni adeguate per gli attori del mercato.
L'ultimo punto trattato dall'onorevole Radwan, nonché uno sul quale concordo, è la necessità di norme globali in un contesto globale.
Pertanto, è fondamentale raggiungere accordi con gli altri importanti mercati finanziari del mondo, in particolare con gli Stati Uniti.
Ciò richiede maggiore dinamicità e un ruolo più significativo per le istituzioni europee, compreso questo Parlamento e tutti coloro che oggi ascoltano.
(DE) Signora Presidente, posso approvare del tutto quanto appena affermato dal nostro collega.
La premessa alla base di ciò, e l'onorevole Radwan lo precisa nella sua relazione, è che un'istituzione senza un mandato politico dovrebbe tuttavia elaborare un corpus di misure relativamente ampio in materia economica, alcune delle quali vincolanti.
Non è sufficiente chiedere una governance migliorata, o migliori condizioni quadro; anche gli organismi politici devono essere maggiormente coinvolti in queste questioni rispetto al passato.
Quanto stiamo facendo in Parlamento rappresenta un passo nella giusta direzione, ma occorre intraprendere ulteriori iniziative.
Vi è inoltre un altro aspetto da considerare.
Quello che viene svolto qui al livello di un'organizzazione regionale, in questo caso l'Unione europea, dovrebbe altresì riflettersi nel contesto globale.
Pertanto, non è semplicemente un problema di cercare di applicare queste norme solo alla nostra regione del mondo.
(LT) Signora Presidente, come ha già affermato il mio collega, la presente relazione affronta la questione di chi si occupa di cosa nel processo della responsabilità.
Il ruolo del Parlamento è piuttosto significativo, e credo che dovremmo svolgere anche questa funzione.
Tuttavia, vorrei esprimere qualche dubbio per quanto riguarda la valutazione di ogni dettaglio tecnico e lo stabilire le norme.
Trovo che non sia del tutto accettabile la descrizione del metodo di calcolo e valutazione di attività e passività realizzabili e non.
Questo è il motivo per cui dubito che dovremmo interferire, che sia un metodo positivo o negativo.
Dovremmo attendere che gli esperti svolgano la valutazione.
Nel frattempo, la revisione dei principi delle attività e passività non realizzabili e le consultazioni su questa questione sono già avviate.
Solo allora dovremmo prendere la nostra decisione.
Suggerisco pertanto di non sostenere la proposta contenuta nell'articolo 30, lettera e), o nell'articolo 42.
(EN) Signora Presidente, potrei avere la garanzia dal Commissario McCreevy che la serie unica di principi contabili globali, con la conseguente spinta per una maggiore standardizzazione delle procedure, non aumenterà in alcun modo la giustificazione, o anche il requisito, di una base fiscale corporativa, consolidata e comune dell'Unione europea?
Membro della Commissione. - (EN) Signora Presidente, desidero ringraziare gli onorevoli deputati per le loro osservazioni.
E' stata certamente una discussione di ampio respiro con differenti punti di vista su molte delle questioni di cui abbiamo preso nota.
Vorrei sottolineare ancora una volta che i principi contabili internazionali sono fondamentali per l'effettivo funzionamento dei mercati dei capitali europeo e globale.
Il processo attraverso cui vengono sviluppati tali principi dovrebbe pertanto essere soggetto a una solida governance.
Dovrebbe essere caratterizzato da un elevato livello di trasparenza nonché garantire una valutazione equilibrata degli interessi delle parti coinvolte.
L'IASCF e lo IASB hanno, nel corso degli ultimi anni, attuato riforme significative delle loro procedure interne ma non posso negare che siano necessari ulteriori miglioramenti.
Inoltre, ammetto che noi in Europa dovremmo organizzarci meglio al fine di guidare e contribuire al processo normativo dello IASB.
In breve, anche se la governance e le relative procedure dello IASB fossero perfette, i principi contabili internazionali soddisferebbero le necessità delle parti interessate europee solo se le loro posizioni venissero rappresentate in un modo coerente, convincente e opportuno.
Quasi tutti gli oratori hanno fatto riferimento alla questione degli IFRS per le PMI e ripeto che al momento in Europa non ci sono basi giuridiche per la sua approvazione.
Se dovessimo farlo, occorrerebbe la codecisione con il Parlamento europeo.
Posso solo ripetere, come ho dichiarato molte volte riguardo agli IFRS per le PMI, che quando lo IASB era occupato in questo lavoro in particolare ho chiarito abbastanza bene in diversi discorsi che non avrebbero dovuto presumere che ci sarebbe stata un'approvazione automatica da parte dell'Unione europea per questo specifico progetto.
L'avremmo raccomandato solo se fosse stato semplice ed efficace e avesse soddisfatto le necessità delle PMI.
E' stato detto loro mentre lavoravano.
E' stato presentato il loro primo progetto di principi.
Ho quindi colto l'opportunità di riferire loro che non soddisfaceva tali criteri e allo stato attuale delle cose non avrei neanche potuto eventualmente considerare di raccomandarlo alle PMI poiché non era né semplice né efficace.
Questa resta la mia posizione ma, conformemente a quanto affermato da altri e dall'onorevole Purvis in particolare, sarebbe stato probabilmente positivo se ci fosse stato un IFRS semplice ed efficace per le PMI ma non solo su questa base in particolare.
L'idea è buona.
Non intendo criticarla del tutto, ma non approverò adesso o in futuro nulla che sia rivolto alle PMI di più complesso e che nessuno comprende.
Non è necessario.
Colgo questa opportunità per ripetere ancora una volta in Parlamento quanto ho affermato in molte occasioni al riguardo.
L'onorevole van den Burg ha citato la questione del XBRL.
Stiamo collaborando con le autorità di regolamentazione per guadagnare consensi sulle norme tecniche dei dati finanziari e, quale risultato di questo dialogo, la Commissione può adottare ulteriori misure intese all'interoperabilità dei sistemi di informazione sulla regolamentazione.
Il XBRL potrebbe consentire agli investitori di trarre pieno vantaggio dagli IFRS.
Ogni passo in direzione di una richiesta di utilizzo del XBRL nell'Unione europea dovrebbe essere soggetto a un'approfondita analisi dell'impatto, compresa una valutazione economica dei costi e dei benefici.
Ho inoltre discusso la questione con il presidente del SEC, Chris Cox, nel corso della mia recente visita negli Stati Uniti e approvo che si mantenga per il futuro questo punto in agenda nel nostro dialogo di regolamentazione con le autorità statunitensi.
Questi principi devono essere accettati a livello internazionale, tecnologicamente indipendenti e interoperabili.
E' un'evoluzione molto emozionante e so che l'onorevole van den Burg si è di recente pronunciata su tutta la questione.
Io stesso ho colto la medesima opportunità alcuni mesi fa, facendomi mostrare da esperti il modo in cui funziona realmente.
Ritengo sia abbastanza rivoluzionario e da accogliere positivamente, ma non agiremo in proposito finché non avremo svolto il resto del lavoro.
L'onorevole Mitchell ha formulato un'interessante osservazione.
Ritengo che l'importanza di quanto ha affermato è stata che non desideriamo che lo IASB dichiari che un organo dell'Unione europea è uguale a un qualsiasi altro organo.
Vogliamo essere un organismo accettato a livello internazionale, perché vale davvero la pena perseguire tale obiettivo, e deve essere un organismo indipendente.
Ritengo debba essere dato per acquisito, ma con l'apporto adeguato dalle diverse parti interessate.
Posso ricordare a tutti nell'Unione europea che è stata proprio quest'ultima a conferire tale importanza allo IASB.
Siamo stati la più grande giurisdizione ad affermare sin dal 2005 che gli IFRS sarebbero diventati la norma per le società i cui titoli sono negoziati in mercati pubblici.
Questa decisione è stata presa qualche anno fa, assieme al Parlamento europeo, e in quanto tale conferisce maggiore importanza allo IASB e al processo.
Direi che, come ho anche ripetutamente dichiarato allo IASB, la verifica su strada (potete anche chiamarla valutazione dell'impatto) dovrebbe essere svolta prima dell'adozione dei principi, in particolare dallo IASB e con il contributo dell'Unione europea e altri organismi.
Non dovremmo aspettare finché tali principi vengono adottati dallo IASB.
Abbiamo avuto il compito in questo caso di approvarli o rigettarli.
Non abbiamo la competenza per modificarli.
Ritengo dovrebbero essere sperimentati in modo adeguato prima di verificare se ci saranno problemi, anziché scoprire che ci sono problemi dopo l'approvazione dell'intera procedura dello IASB, al quale lo abbiamo continuamente fatto presente.
Credo che, auspicabilmente, le nuove strutture di governance siano state apprezzate dalla maggior parte di noi.
Sono d'accordo che in questo settore specifico occorra impegnarsi maggiormente, ma ciò condurrà in futuro ad alcuni problemi.
Si spera che un giorno o l'altro giungeremo a una situazione in cui queste cose saranno più o meno automatiche e non provocheranno rompicapo a nessuno poiché tutto il lavoro sarà stato svolto in anticipo.
Allora non avremo difficoltà.
relatore. - (DE) Signora Presidente, signor Commissario, onorevoli colleghi, vi ringrazio davvero molto per questa discussione, in cui il principale significato della relazione ha certamente ricevuto sostegno e sono state delineate alternative in diversi settori.
Desidero prendere in considerazione due aspetti.
C'è un punto sul quale sono sicuro che tutti noi concordiamo, e che è stato citato più volte oggi dagli oratori che sostengono questo sviluppo generale, in particolare che l'organizzazione degli IFRS abbia adesso intrapreso iniziative, per esempio sulle questioni in materia di governance, quale risultato della pressione esercitata da quest'Assemblea, dal Parlamento europeo, e dall'Unione europea.
Ci sono momenti in cui dobbiamo essere molto schietti, e sono consapevole che su questo punto alcune colleghe donne mi hanno criticato, poiché alcune persone presenti in quest'Aula negli ultimi anni hanno talvolta dato la chiara impressione che il Parlamento europeo non gli interessi molto.
Quanto sia minimo il progresso compiuto è reso evidente dalla proposta sulla governance, in cui si suggerisce che le autorità di vigilanza possono ricevere indicazioni unicamente dalle persone che hanno nominato.
Tutto quello che posso dire è che tutti coloro che dovranno in futuro riferire in Parlamento sul modo in cui hanno votato su un argomento specifico dovrebbero garantire che la condivisione della responsabilità e un'opinione sull'elaborazione della politica fa parte del pacchetto.
Questa è la prima osservazione.
Quanto poco impegno vi sia sulle valutazioni dell'impatto è reso evidente dalle attuali discussioni, in cui l'organizzazione degli IFRS si rifiuta ancora di gestirli.
Tornando alla questione delle norme per le PMI, ho qualcosa da dire a tutti coloro che credono dovremmo introdurli su base volontaria.
Ispirato in questo caso dall'onorevole John Purvis - John, questo è per te - vorrei citare un giornalista indipendente.
Peter Holgate, un partner della PricewaterhouseCoopers, scrivendo sull'edizione tedesca del Financial Times, ha affermato quanto segue:
(EN) "Non prendo del tutto seriamente la posizione europea.
Anche se alla fine non la approveranno, molti paesi potrebbero adottarlo nei loro principi nazionali contabili generalmente ammessi.
Se alcuni attori importanti lo fanno, voi dovete introdurla per vie secondarie anche se la CE non è d'accordo.”
(DE) In fin dei conti, ciò significa che dovete ammettere che, una volta che alcuni paesi avranno adottato questi principi, li vedrete imposti su base obbligatoria in tutta l'Unione europea.
Questa è la strategia di tale organizzazione.
La PricewaterhouseCoopers ha già dichiarato di ritenerlo un modello economico.
E' questo il motivo per cui necessitiamo della nostra serie di norme europee per le PMI: se lo riteniamo opportuno possiamo aggiungere gli IFRS ma, in caso contrario, svilupperemo i nostri principi.
E' responsabilità della Commissione garantire che non ci vengano imposte norme per vie secondarie, che nessuno desidera, ma che diverrebbero in questo modo generalmente vincolanti.
La discussione è chiusa.
La votazione si svolgerà oggi alle 12.00.
Dichiarazioni scritte (articolo 142)
(La seduta, sospesa alle 11.55, è ripresa alle 12.00)
Correzioni e intenzioni di voto: vedasi processo verbale
Apertura della seduta
(La seduta è aperta alle 9.00)
3.
Restituzione di beni culturali usciti illecitamente dal territorio di uno Stato membro (versione codificata) (
Chiusura della seduta
(La seduta è tolta alle 23.40.)
13.
Relazione 2007 sui progressi compiuti dalla Turchia (
- Prima della votazione sull'emendamento n.
11
(DE) Signor Presidente, concordiamo con i nostri onorevoli colleghi sul fatto che dobbiamo riconoscere adeguatamente il ruolo della lingua curda in Turchia.
Su questo punto, il paragrafo 11 necessita tuttavia di alcuni chiarimenti di tipo linguistico.
Desidero pertanto proporre un emendamento orale che è stato concordato con gli altri relatori ombra e con il relatore.
Nella versione modificata la dicitura della frase sarebbe pertanto la seguente:
(EN) "ivi inclusa la possibilità reale di imparare il curdo nelle scuole pubbliche e private e di utilizzarlo nelle trasmissioni radiotelevisive, nella vita di tutti i giorni e per l'accesso ai servizi pubblici”.
(L'emendamento orale è accolto)
- Prima della votazione sul paragrafo 19
relatore. - (NL) Desideriamo eliminare la parola "limitrofi”, perché vogliamo che il difensore civico lavori con tutti mediatori europei, sia uomini che donne.
(L'emendamento orale è accolto)
Discussione su casi di violazione dei diritti umani, della democrazia e dello Stato di diritto (discussione)
20.
Concorrenza - Indagine settoriale riguardante l'attività bancaria al dettaglio (
21.
Libro verde sui servizi finanziari al dettaglio nel mercato unico (
°
° °
(SL) Desidero intervenire in merito alle osservazioni formulate all'inizio della votazione, quanto alcuni colleghi hanno cercato di sfruttare il fatto imprevisto avvenuto alla centrale nucleare di Krško quale dimostrazione del funzionamento non sicuro degli impianti nucleari.
Vorrei sottolineare che l'evento era davvero imprevisto, che era collegato a un'anomalia di un componente, che l'impianto non era chiuso ma che aveva sospeso in sicurezza le proprie operazioni e che i lavori di riparazione sono in corso.
Il funzionamento della centrale è trasparente e i colleghi potranno reperire le relative informazioni sul sito web dell'amministrazione del paese preposta alla sicurezza in campo nucleare.
Vorrei anche aggiungere che da tutti gli indicatori di prestazione emerge che la centrale di Krško è uno degli impianti nucleari più sicuri al mondo.
Composizione delle commissioni e delle delegazioni: vedasi processo verbale
Revisione della direttiva quadro sui rifiuti (discussione)
L'ordine del giorno reca la raccomandazione in seconda lettura di Caroline Jackson, a nome della commissione per l'ambiente, la sanità pubblica e la sicurezza alimentare, sulla posizione comune del Consiglio in vista dell'adozione di una direttiva del Parlamento europeo e del Consiglio relativa ai rifiuti e che abroga alcune direttive [11406/4/2007 - C6-0056/2008 -.
relatrice. - (EN) Signora Presidente, dopo la sua decisione sul fatto che non vi è tempo per le mozioni d'ordine, andrò avanti col mio intervento sulla direttiva quadro sui rifiuti.
E' un po' difficile farlo viste le premesse, ma non mi do per vinta.
Dal momento che recentemente sono apparsi alcuni commenti a questo riguardo nella stampa britannica, vorrei cominciare richiamando ancora una volta l'attenzione sulla mia dichiarazione di interessi, che ho fatto in via ufficiale, e che menziona la mia appartenenza al comitato consultivo ambientale di Shanks plc, società che gestisce un ampia gamma di tecnologie nel campo dei rifiuti nel Regno Unito e sul continente; lo scopo principale di tale comitato consultivo ambientale è garantire delle verifiche indipendenti dell'attività dei suoi stabilimenti.
Fra gli altri membri del comitato vi sono il presidente del comitato consultivo scientifico dell'Unione europea dei rischi sanitari emergenti e recentemente identificati e un membro di Green Alliance.
Come molti parlamentari, apprezzo il fatto che questo tipo di esperienza mi ha consentito di apprendere quali sono le questioni e i problemi che riguardano l'industria in oggetto e tutti coloro che vi lavorano.
Per quanto riguarda la direttiva, il percorso che ha portato alla seconda lettura è stato lungo e tortuoso, e vorrei congratularmi con i colleghi che mi hanno sostenuto lungo tutto questo percorso.
Si tratta di una questione molto importante.
Svariate sentenze della Corte di giustizia sullo stato dei rifiuti destinati al trattamento in stabilimenti per il recupero dell'energia dai rifiuti necessitavano di precisazioni e di nuove definizioni.
Due direttive preesistenti sui rifiuti pericolosi e sui residui di oli sono state abrogate e le loro disposizioni incorporate nella direttiva quadro sui rifiuti.
Tuttavia, il comitato non era soddisfatto delle proposte originali, e ha trasformato la direttiva da un atto di carattere tecnico in un atto di campagna.
Mi congratulo con i miei colleghi al riguardo.
Devo dire che il morale in seno al Consiglio era molto basso, riflettendo probabilmente il periodo economico che stiamo attraversando.
E' stata opposta molta resistenza a quello che volevamo fare, ed è stata dura negoziare con il Consiglio, ma ecco cosa abbiamo conseguito.
In primo luogo, abbiamo aggiunto al testo degli obiettivi nel campo del riciclaggio.
Questo è un risultato molto importante, dal momento che tali obiettivi non erano inclusi nella proposta originale, e questa è la prima volta che degli obiettivi in materia di riciclaggio per i rifiuti domestici fanno la comparsa nella normativa europea, e tale merito è da attribuire interamente al Parlamento.
Il nuovo articolo 8a richiede che gli Stati membri assumano le misure necessarie per raggiungere entro il 2020 un tasso generale di riciclaggio del 50% per carta, metallo, plastica e vetro da rifiuti domestici o simili.
Vi sono alcuni Stati membri, come la Germania, per i quali ciò rappresenta un obiettivo conservatore, ma vi sono molti Stati membri per i quali ciò rappresenta un obiettivo molto ambizioso, e dobbiamo tenerne conto.
Lo stesso articolo prescrive inoltre che entro il 2020 il 70% dei rifiuti da costruzione e da demolizione siano riciclati.
I Verdi ed i loro sostenitori ritengono che gli obiettivi non siano realistici.
Possono anche crederlo, ma respingono (sorprendentemente) quelle che sono le loro stesse conquiste.
La Commissione ha pubblicato una dichiarazione che contribuisce al raggiungimento di tali obiettivi, e il Commissario Dimas ve lo confermerà.
La dichiarazione afferma con una certa chiarezza che, se gli obiettivi non saranno raggiunti entro il 2020, ciò costituirà per la Commissione una prova di peso che uno Stato membro non ha adottato le misure necessarie per raggiungere gli obiettivi.
Su tale base, confortata dalle conclusioni delle relazioni intermedie nazionali triennali, la Commissione può citare gli Stati membri dinanzi alla Corte per inadempienza degli obblighi previsti dalla direttiva.
Forse per i Verdi è importante mostrarsi non soddisfatti, poiché i Verdi sono eterni militanti, ma dovrebbero comunque tenere in una qualche considerazione quanto detto dalla Commissione nella suddetta dichiarazione.
In secondo luogo, abbiamo aggiunto delle nuove disposizioni sulla prevenzione dei rifiuti, nell'articolo 8a.
Tali disposizioni implicano che la Commissione deve riferire sull'evolversi della produzione di rifiuti e sull'estensione della prevenzione dei rifiuti entro il 2011, ed entro il 2014 dovrà produrre delle proposte per la prevenzione dei rifiuti, nonché per gli obiettivi di dissociazione per il 2020.
Si è rivelato impossibile ottenere il consenso del Consiglio o della Commissione sugli obiettivi quantitativi in materia di prevenzione dei rifiuti nell'ambito della presente direttiva, in parte perché i dati necessari per tali obiettivi non sono disponibili, ma il Parlamento, attraverso i suoi emendamenti, ha creato un terreno adatto per una politica futura che includa degli obiettivi in materia di prevenzione dei rifiuti.
Il nuovo articolo rappresenta pertanto un risultato significativo.
Si tratta di una base di partenza per chi verrà dopo di noi.
Non possiamo fare tutto con la presente direttiva, ma dobbiamo passare il testimone ai nostri successori nel decennio a venire.
In terzo luogo, per la prima volta, abbiamo ritagliato alla famosa gerarchia europea dei rifiuti un posto all'interno della normativa dell'Unione europea.
E' da anni che parliamo di questa tematica, ma se si prende una qualsiasi normativa europea non se ne trova traccia.
Tuttavia, ciò cambierà a breve, e possiamo festeggiare una piccola vittoria, essendo riusciti a strappare il consenso del Consiglio sul fatto che la gerarchia debba essere considerata alla stregua di un "ordine di priorità” nel campo della prevenzione e della gestione dei rifiuti.
In quarto luogo, abbiamo ottenuto il consenso sul fatto che occorra dare maggiore importanza alla gestione dei rifiuti pericolosi, come richiesto da diversi colleghi.
In quinto luogo, abbiamo anche fatto in modo che si continui a dare priorità alla rigenerazione dei residui di oli, anche se non vi era il sostegno per arrivare ad una politica (che era l'obiettivo di alcuni colleghi) che avrebbe reso la rigenerazione obbligatoria in tutti gli Stati membri.
Abbiamo ottenuto il sostegno del Consiglio relativamente all'emendamento presentato dall'onorevole Hennicot-Schoepges e da altri deputati mirato a facilitare l'uso da parte delle PMI dell'elenco di rifiuti, e abbiamo inoltre ottenuto il sostegno in relazione ad un nuovo articolo sui rifiuti biodegradabili.
In conclusione, la direttiva indica i criteri di efficienza energetica per l'incenerimento, dove il recupero energetico è classificato non come smaltimento ma come operazione di recupero.
Si tratta del miglior accordo possibile.
Chiunque pensasse che possiamo ottenere risultati migliori ricorrendo alla conciliazione si illude.
Per dirla con Jack Nicholson, "questo è quanto di meglio si può ottenere”.
Membro della Commissione. - (EL) Signora Presidente, onorevoli deputati, vorrei innanzi tutto rivolgere le mie congratulazioni alla relatrice, l'onorevole Jackson, per il suo eccellente contributo alla revisione della direttiva quadro sui rifiuti, nonché ai relatori ombra e alla commissione per l'ambiente, la sanità pubblica e la sicurezza alimentare per il loro contributo positivo e costruttivo.
Con la presente direttiva la Comunità adotta il primo, sostanziale passo verso la creazione di una società del riciclaggio.
La direttiva introduce un approccio moderno alla gestione dei rifiuti, trattando i rifiuti come materie prime, dando delle definizioni più precise, producendo delle normative semplificate e dei nuovi ed ambiziosi obiettivi.
Grazie all'incorporamento delle disposizioni delle direttive sui rifiuti pericolosi e sugli oli usati, questa direttiva rappresenta un contributo allo sforzo più generale volto a migliorare la normativa e a semplificare l'acquis communautaire.
Il prossimo passo, ovviamente, sarà la sua corretta attuazione.
I considerevoli sforzi e la perseveranza del Parlamento sono stati premiati.
Non è stato facile persuadere gli Stati membri ad accettare i nuovi obiettivi nel campo del riciclaggio e ottenere il loro consenso sugli obiettivi relativi alla prevenzione nel campo dei rifiuti.
Tuttavia, siamo riusciti appieno nel nostro intento.
Sono stati espressi alcuni dubbi relativamente al fatto se tali obiettivi saranno implementati dagli Stati membri o meno.
Vorrei sottolineare che, con l'attuale formulazione degli obiettivi quantitativi, la Commissione ha il potere e la volontà politica di citare gli Stati membri dinanzi alla Corte di giustizia nei casi in cui questi non abbiano adottato le misure necessarie per il raggiungimento degli obiettivi di riciclaggio.
Il Parlamento ha incorporato molti altri punti significativi nel testo della direttiva, fra i quali vi sono la gerarchia di cinque categorie di rifiuti, nuove disposizioni sulla raccolta separata dei rifiuti biodegradabili e dei rifiuti pericolosi, e numerose precisazioni molto utili.
Tali punti arricchiscono la proposta iniziale della Commissione e ne migliorano il testo, facendone uno strumento normativo ambizioso per le generazioni future.
Il fatto che sia stato possibile raggiungere un consenso in seconda lettura è naturalmente motivo di grande soddisfazione.
Vorrei sottolineare ancora una volta il ruolo costruttivo del Parlamento europeo in questo processo.
La presente direttiva crea un nuovo quadro per la gestione dei rifiuti e fornisce una base solida per altre iniziative politiche comunitarie.
La Commissione europea è in una posizione che le permette di sostenere il pacchetto di compromesso volto a raggiungere un accordo in seconda lettura.
a nome del gruppo PPE-DE. - (EN) Signora Presidente, l'onorevole Caroline Jackson ha fatto riferimento ad una citazione, se non sbaglio di Jack Nicholson.
Conoscendo la sua abilità nel golf, ho pensato che fosse di Jack Nicklaus, ma senza dubbio sarebbe stata una citazione dal senso analogo: "questo è quanto di meglio si può ottenere”.
Si tratta di un grande tributo alla nostra relatrice e la saluto a nome del nostro gruppo.
Dobbiamo darle il nostro sostegno e passare ai fatti.
Le cose non sono messe così bene come ci avremmo potuto credere.
Tuttavia, abbiamo fatto dei progressi enormi.
Signor Commissario, tocca a lei adesso far sì che la direttiva sia attuata e che le disposizioni sulla prevenzione che ne derivano siano portate in linea con l'obiettivo del 2014.
So che metterà in moto questo processo, aspetto anch'esso importante.
E' importante perché abbiamo avuto tutta una serie di proposte sui rifiuti da quando faccio parte di questo Parlamento: ci siamo occupati di autoveicoli, apparecchiature elettriche ed elettroniche, batterie, imballaggi e via dicendo.
Tuttavia, i rifiuti continuano a crescere; crescono più rapidamente di quanto non crescano le nostre economie.
I tassi di crescita più alti vengono registrati in settori come quello dei rifiuti urbani, ed è per questo motivo che dobbiamo agire.
Il mio paese rappresenta uno degli esempi peggiori nel campo dei rifiuti, mentre i Paesi Bassi rappresentano l'esempio più virtuoso.
Tuttavia, dobbiamo tutti recuperare terreno, dobbiamo riciclare di più per soddisfare i criteri della gerarchia: dobbiamo raggiungere gli obiettivi nel campo del riciclaggio nonché in quello della prevenzione e via dicendo.
A mio avviso questo provvedimento ci indirizzerà su una strada migliore di quella percorsa finora, con la nostra economia degli sprechi, la nostra società degli sprechi e le nostre politiche degli sprechi.
a nome del gruppo PSE. - Signor Presidente, onorevoli colleghi, io sono aiutato dal fatto che la sig.ra Jackson e poi anche il Commissario Dimas hanno illustrato perfettamente i contenuti principali di questo compromesso, che anch'io sostengo.
Quindi mi sarà consentito fare una riflessione eminentemente politica.
Io sono un negoziatore e mi pongo sempre il problema se il compromesso che si è raggiunto è davvero valido o meno.
E quindi mi sono riletto i testi a mente fredda, dopo la notte della trattativa.
Chissà perché le trattative bisogna sempre che finiscano di notte.
Vale meno un accordo fatto alla mattina?
Anche su questo vale la pena di riflettere.
E sinceramente - lo dico agli amici Verdi e della GUE, ma lo dico anche all'amico Florenz, che ho visto ripresentare un emendamento della commissione ambiente che portava la mia firma e che quindi io non posso non condividere - sinceramente, analizzando i testi, quello del compromesso e quello della commissione ambiente, noi davvero abbiamo ottenuto - sig.ra Jackson a lei va il merito principalissimo - un risultato inimmaginabile.
Lo sappiamo o no che nella proposta della Commissione e poi nella posizione comune non c'era niente sul riciclaggio?
Niente, se non un considerando in cui si citava questa società del riciclaggio, non meglio precisata.
Non c'era niente!
Ora usciamo con dei target precisi; usciamo con una revisione al 2014 che potrà comprendere altri materiali oggi non previsti; usciamo con una certezza giuridica, che ci veniva confermata anche ora dal Commissario Dimas, circa la possibilità di sanzionare gli Stati che non mettano in atto le misure previste per raggiungere questi obiettivi.
Mi pare un fatto di grande importanza.
Di grande importanza è anche aver messo finalmente in moto un processo politico e giuridico per obbligare gli Stati a darsi dei veri piani di prevenzione dei rifiuti, così come avere finalmente inserito in una normativa europea, con carattere giuridico vincolante, una gerarchia del trattamento dei rifiuti rispettosa dell'ambiente, tale da fare dei rifiuti non solo un problema ma una risorsa.
In tutta onestà, quindi, e in pieno senso di responsabilità, io credo che non accogliere questo compromesso e andare a un'avventurosa conciliazione non è fare l'interesse dei cittadini europei, ma affidare a una specie di roulette russa il conseguimento e la fissazione di questi obiettivi che invece qui sono chiari e assolutamente incontrovertibili.
a nome del gruppo ALDE. - (EN) Signora Presidente, col presente testo speriamo di invertire la tendenza a produrre più rifiuti di quanti non possiamo riciclare.
Ciò è il risultato di diversi anni di dibattiti e del fatto che si è tenuto conto della realtà dei due gruppi principali di Stati membri in materia di sistemi di gestione dei rifiuti: gli Stati che riciclano e gli Stati che fanno affidamento sulle discariche.
Il compromesso così ottenuto deve essere visto in quest'ottica.
Per la prima volta, alla prevenzione e al riciclaggio è stato conferito un ruolo fondamentale nella direttiva.
Inoltre, il testo include le dinamiche necessarie per adattarsi a obiettivi più alti, nonché a obiettivi relativi a nuovi flussi di rifiuti.
Si tratta di un compromesso all'insegna di un attento equilibrio, di un obiettivo realistico e raggiungibile.
Per quanto riguarda gli emendamenti, riteniamo che nel complesso non mettano in pericolo l'accordo raggiunto.
Per quanto riguarda i sottoprodotti - l'articolo nel contenuto nel corpo della direttiva e l'articolo su quando un rifiuto cessa di essere tale - la maggior parte dei critici temono il recupero fittizio.
Dal momento che sulla questione non vi è unità di vedute a livello internazionale, il pericolo è reale.
E' pertanto necessario chiarire che la Commissione farà uso delle linee guida del febbraio 2007 per impedire che ciò avvenga.
Sarei grata se oggi il Commissario Dimas ci potesse dare delle assicurazioni sul fatto che una sostanza o un oggetto sarà spedito come sottoprodotto al di fuori della Comunità solo una volta che le condizioni dell'articolo 4(1) saranno soddisfatte all'interno della Comunità.
Lo stesso vale per quando un rifiuto cessa di essere tale.
Se un determinato rifiuto cessa di essere tale, la sostanza o l'oggetto che ne deriva può essere trasportata in quanto tale al di fuori della Comunità solo una volta che le condizioni dell'articolo 5 sono soddisfatte all'interno della Comunità.
Ciò renderebbe a molti deputati molto più facile votare a favore del compromesso.
Per concludere, vorrei ringraziare la relatrice, nonché i relatori ombra, per la fruttuosa cooperazione al servizio dei cittadini europei.
a nome del gruppo Verts/ALE. - (EN) Signora Presidente, vorrei anch'io ringraziare l'onorevole Jackson.
Pur essendovi disaccordo fra noi sull'imposta, non vi è alcun dubbio sul fatto che la cooperazione è stata eccellente nel corso di tutte le discussioni.
Oggi non siamo soddisfatti, anche se vorrei poterlo dire, e vorrei addurre alcune spiegazioni sul perché.
Abbiamo dato il nostro sostegno a trenta degli emendamenti di compromesso e ne abbiamo presentati degli altri per cercare di consolidare il compromesso nei settori dei rifiuti pericolosi, di quando un rifiuto cessa di essere tale, dei sottoprodotti e della raccolta separata dei rifiuti biodegradabili.
Ma fin dall'inizio, le principali questioni a nostro avviso erano l'adozione di obiettivi vincolanti sulla riduzione dei rifiuti e sul riciclaggio, nonché l'opposizione alla riclassificazione dell'incenerimento ai fini del recupero energetico.
Il compromesso definitivo non presenta un obiettivo giuridicamente vincolante per la riduzione dei rifiuti.
Uno studio sulla prevenzione nel campo dei rifiuti non rappresenta un'alternativa alle misure di stabilizzazione, la continua crescita dei rifiuti non è sostenibile e senza il presente provvedimento continuerà a crescere.
Mentre gli obiettivi in materia di riciclaggio e riutilizzo sono stati fissati al 50 per cento e al 70 per cento, e gli Stati membri sono vincolati giuridicamente ad adottare misure per raggiungere tali obiettivi, gli stessi obiettivi non sono vincolanti.
Sono grata per la spiegazione fornitaci dal Commissario Dimas, ma perché vi è stata una tale discussione sulla formulazione?
La ragione era che si voleva evitare di rendere tali obiettivi vincolanti.
I rifiuti produttivi ed industriali, che hanno un enorme potenziale in termini di riutilizzo e riciclaggio, sono stati esclusi in blocco.
L'incenerimento non può essere considerato un'opzione di gestione dei rifiuti alla pari del riciclaggio e del riutilizzo; ciò non farà che attrarre più investimenti sugli inceneritori e comprometterà direttamente la gerarchia dei rifiuti.
Se si giungerà ad un compromesso debole, l'Unione europea avrà perso l'occasione per agire e assumere la guida nel campo della politica dei rifiuti, in un momento in cui ne abbiamo un bisogno estremo.
a nome del gruppo GUE/NGL. - (GA) Signora Presidente, vorrei ringraziare l'onorevole Jackson per il suo lavoro.
Abbiamo collaborato fruttuosamente per apportare delle migliorie alla proposta originaria della Commissione, anche se non concordiamo su tutto.
Molti cittadini europei sono preoccupati dalla proposta di "rietichettare” gli inceneritori come una forma di recupero, qualora questi soddisfino determinati criteri di efficienza.
Rimaniamo contrari alla "rietichettatura” del processo di incenerimento e abbiamo presentato un emendamento che ne prevede lo stralcio.
Per quando riguarda il riciclaggio, l'ultimo compromesso presentato fissa degli obiettivi che potrebbero essere molto difficili da realizzare a causa della formulazione vaga: "gli Stati membri devono adottare le misure necessarie volte a raggiungere gli obiettivi di riciclaggio.”
Una buona normativa richiede maggior precisione nel formulare gli obiettivi, in modo da non lasciare spazio per interpretazioni alla Corte di giustizia.
E' per tale motivo che vogliamo difendere e mantenere la formulazione votata in seno alla commissione.
Le proposte sulla prevenzione nel campo dei rifiuti si sono indebolite al punto che non potranno fornire un contributo sostanziale o aiutare gli Stati membri a stabilizzare e a ridurre i loro rifiuti.
La debolezza del riferimento agli obiettivi di prevenzione significa che un'iniziativa di prevenzione armonizzata non è ancora prevista dalla normativa.
Pertanto, possiamo essere i cofirmatari di parte del lavoro che abbiamo fatto insieme.
Tuttavia, relativamente ad altre parti, riteniamo di dover presentare degli emendamenti.
Ancora una volta, vorrei ringraziare l'onorevole Jackson per la sua apertura e il suo approccio inclusivo nei confronti dei relatori ombra.
(Applausi)
a nome del gruppo IND/DEM. - (NL) Signora Presidente, la commissione per l'ambiente, la sanità pubblica e la sicurezza alimentare ha prodotto un'ottima relazione sotto forma di raccomandazione per la seconda lettura.
Mi riferisco soprattutto al rilievo dato alla gerarchia dei rifiuti, all'eliminazione della categoria dei sottoprodotti, all'approccio cauto nei confronti del concetto di cessazione della qualifica di rifiuto, nonché alle norme per la protezione dei rifiuti pericolosi e agli obiettivi in materia di prevenzione, riutilizzo e riciclaggio.
L'unico aspetto negativo della relazione della commissione per l'ambiente è l'emendamento che promuove l'incenerimento dei rifiuti considerandolo un utilizzo efficiente, ammesso che venga recuperata abbastanza energia.
Nel risultato ottenuto dopo due mesi di negoziati non rimaneva molto della raccomandazione fatta dalla commissione per l'ambiente, e ciò non dipendeva dal relatore, ma dalla posizione intransigente del Consiglio.
L'articolo sui sottoprodotti non è stato emendato e gli Stati membri possono decidere di loro iniziativa quando un rifiuto cessa di essere tale, con tutte ciò che ne consegue di negativo.
Inoltre, non sono stati fissati obiettivi di prevenzione, e gli obiettivi di riutilizzo e riciclaggio sono notevolmente indeboliti.
E' per tali motivi che non ho dato il mio sostegno al pacchetto di compromesso.
Tuttavia, spero che adotteremo comunque le parti migliori della relazione della commissione per l'ambiente durante la votazione di domani.
Mi riferisco in particolare agli emendamenti del gruppo GUE/NGL e dei Verdi.
L'ambiente merita che affrontiamo un'altra procedura di mediazione a causa di esso, nella quale spingere il Consiglio ad apportare i miglioramenti necessari.
Se noi del Parlamento saremo convincenti dovrebbe essere possibile, con la guida dell'onorevole Jackson, fare più di quanto non stiamo facendo.
Vorrei ringraziare l'onorevole Jackson e gli altri relatori ombra per la loro eccellente cooperazione e spero che la votazione di domani avrà un esito positivo.
Signor Presidente, onorevoli colleghi, apprezzo e sostengo tutti gli emendamenti che mirano all'introduzione di obiettivi indispensabili alla prevenzione ai fini del miglior riciclaggio.
E ovviamente condivido anche l'insistenza su una precisa gerarchia dei rifiuti e sulla sua articolazione.
Certamente è anche indispensabile procedere su dati statisticamente certi e comparabili per poter ragionare tanto in termini di prevenzione quanto di riciclaggio dei reflui industriali.
Cari colleghi, ritengo che proprio noi in Parlamento dobbiamo sostenere decisamente che sia applicato come regola generale il principio della gerarchia, piuttosto di quanto richiesto dal Consiglio, che preferirebbe invece il principio guida.
La direttiva deve in fondo chiarire quali criteri si possano adottare per eventuali deroghe, che devono comunque, a mio giudizio, alla bisogna essere inquadrate in modo ordinato e distinto, senza che vi siano incertezze su cosa significhi recupero e ciò che significa smaltimento dei rifiuti.
Concordo con la relatrice che gli impianti di recupero energetico svolgono una funzione importante nel trattamento dei rifiuti residui e che oggi, vista la dipendenza che ha l'Unione europea dall'energia d'importazione insicura da tante altre parti del mondo, ci pone di fronte ad una scelta importante anche in materia.
Concludo dicendo che apprezzo anche le modifiche relative alla rigenerazione degli olii esausti, che in una prima fase erano state invece tolte.
(DE) Signora Presidente, signor Commissario, mi si consenta di dire all'onorevole che non sono soddisfatto del compromesso raggiunto, ma ciò non è da attribuirsi a qualche pecca nelle capacità di negoziatrice dell'onorevole Jackson.
In questa occasione, devo dire al Commissario Stavros Dimas che, una volta tanto, il mio disappunto è diretto nei confronti della Commissione.
Nel caso degli aeromobili, dell'industria e degli autoveicoli, la Commissione è estremamente rigorosa, battendosi per ogni singolo grammo di emissioni di CO2 che può essere ridotto, e a buona ragione.
Nel caso della politica di gestione dei rifiuti, tuttavia, l'anidride carbonica non è assolutamente considerata.
I dati a disposizione indicano una riduzione potenziale di 100 milioni di tonnellate di CO2.
Si tratta di un'occasione d'oro, ma in questo documento è stata gettata alle ortiche.
Il secondo motivo di rammarico è che siamo diventati una sorta di cementificio: invece di cercare un'armonizzazione riempiamo le divergenze in Europa con colate di cemento.
Definiamo sì degli obiettivi, ma essi non sono vincolanti.
Nel corso dei prossimi 20 anni non raggiungeremo nessun obiettivo che sia veramente improntato all'armonizzazione in Europa.
Ecco cosa mi disturba di questa relazione.
Venti anni rappresentano quasi mezza generazione.
Dovremmo essere molto più innovativi, e avremmo dovuto esserlo nel passato.
Signor Commissario, a mio avviso vi è un solo problema principale, vale a dire l'articolo 14.
Sarei lieto se potesse soffermarsi maggiormente su tale disposizione.
In uno Stato federale, essa costituirebbe un aspetto estremamente complesso.
Si tratta della questione della gestione di rifiuti mista o non mista e di come tale questione viene conciliata col principio di autosufficienza.
Le chiedo in tutta serietà di esprimere la sua posizione al riguardo nelle sue osservazioni conclusive.
Ovviamente, al momento attuale, una o due persone diranno che dobbiamo raggiungere un'ampia maggioranza, ma se tali questioni non saranno risolte, alcuni fra i grandi paesi si troveranno di fronte al dilemma di come votare.
La prego di considerare che non solo abbiamo la lettura di domani; abbiamo anche una terza lettura, e 64 emendamenti sono un po' tanti per una procedura di conciliazione.
Pertanto, signor Commissario, se vorrà spendere qualche parola su tali questioni irrisolte, penso che potremmo pervenire ad un risultato positivo.
(EN) Signora Presidente, in Europa ricicliamo attualmente solo il 27 per cento dei nostri rifiuti, mentre quasi metà dei nostri rifiuti finisce nelle discariche.
Ciò dimostra che dobbiamo cambiare alla base la nostra gestione dei rifiuti.
Dobbiamo soprattutto promuovere la prevenzione nel campo dei rifiuti, consolidare il riutilizzo ed il riciclaggio, nonché ridurre al minimo la quantità di rifiuti che va a finire nelle discariche.
Accolgo pertanto con favore il fatto che, dopo qualche discussione, la gerarchia sia stata mantenuta nel nuovo testo di compromesso.
Per quanto riguarda la prevenzione (il principale obiettivo della normativa), gli obiettivi di stabilizzazione sono assenti dall'ultimo testo, ma li avevamo adottati in prima lettura.
Nei vecchi Stati membri una persona produce quasi il doppio di rifiuti domestici - 570 kg all'anno - di una persona nei nuovi Stati membri - da 300 a 350 kg all'anno.
Le nazioni ricche devono pertanto iniziare per prime a ridurre la produzione di rifiuti.
La quantità di rifiuti generati sta crescendo in tutta Europa.
I programmi di prevenzione, così come sono proposti nel compromesso, non sono quindi sufficienti: dobbiamo fissare degli obiettivi vincolanti per frenare la crescente produzione di rifiuti.
48, che reintroduce l'obiettivo di stabilizzazione dei rifiuti. Accolgo con favore il riutilizzo obbligatorio dei rifiuti e gli obiettivi di riciclaggio, ma temo che il nuovo testo, il quale recita che gli Stati membri "devono adottare le misure necessarie” per realizzare gli obiettivi non sia sufficiente.
Abbiamo bisogno di obiettivi concreti, attuabili e vincolanti, sia per i rifiuti domestici che per quelli industriali.
Propongo perciò di sostenere l'emendamento n. 82, per far sì che gli obiettivi di riciclaggio siano attuati.
In calce alle osservazioni fatte, vorrei congratularmi per la relazione e il lavoro dell'onorevole Jackson, del mio amico, l'onorevole Guido Sacconi e di altri.
(EN) Signora Presidente, quello a cui siamo giunti è il migliore compromesso possibile, come dice la relatrice, e a lei vanno le mie congratulazioni per quanto ha conseguito.
A volte le vittorie strappate alle tre del mattino durante una sessione di conciliazione non possono essere ottenute in altri momenti nel corso dei negoziati.
Noi tutti riconosciamo che le dimensioni della montagna di rifiuti che produciamo deve essere ridotta.
Un supermercato ha recentemente annunciato che entro il 2012 intende ridurre l'utilizzo degli imballaggi del 25 per cento e l'utilizzo di buste del 33 per cento.
Inoltre, tale supermercato intende convertire i rifiuti di cibi attraverso la fermentazione anaerobica, ridurre il numero di materiali utilizzati negli imballaggi a solo quattro materiali facili da riciclare o trasformare in compost e stampare dei simboli elementari su tutti gli imballaggi per rendere più facile ai clienti riciclare o trasformare in compost i propri rifiuti.
Ora, tutto ciò è riconducibile ad una questione di volontà politica.
La riduzione dei rifiuti è una questione di volontà politica che può essere rafforzata dalla normativa comunitaria.
Il mio sospetto è che avremmo potuto convincere il Consiglio ad anticipare la data entro la quale pubblicherà delle proposte per la riduzione dei rifiuti dal 2014 a qualche anno prima.
Il Parlamento ha fatto bene il suo lavoro, ma forse avrebbe potuto fare di meglio.
(DE) Signora Presidente, onorevoli colleghi, la proposta si è rivelata una delusione.
Chiaramente, non siamo riusciti a soddisfare la domanda di maggior impegno per affrontare il cambiamento climatico e conservare le risorse.
Sappiamo che, secondo le previsioni dell'Agenzia europea dell'ambiente, il volume di rifiuti crescerà del 50 per cento entro il 2020.
Sotto tale aspetto, il fatto che non siano stati prescritti livelli vincolanti di stabilizzazione o obiettivi vincolanti di riciclaggio rappresenta un fallimento, una cessione di fronte alle pressioni degli Stati membri.
La conseguenza di tali pressioni è stata che lo strumento richiesto è stato palesemente annacquato.
Un altro motivo di delusione è che l'incenerimento sta sempre più diventando l'ultima ratio, alle spese della riduzione del volume dei rifiuti prodotti.
Le quote di riciclaggio in oggetto e la stabilizzazione del volume di rifiuti prodotti sarebbero servite esattamente al fine di riequilibrare tale squilibrio.
Spero che, mediante degli emendamenti, possiamo ancora apportare alcuni miglioramenti alla bozza e fare ciò di cui vi è bisogno, ovvero formulare il tipo di politica ambiziosa di gestione dei rifiuti di cui abbiamo bisogno nell'Unione europea.
Signor Presidente, onorevoli colleghi, mi dispiace ma devo esprimere delle critiche per alcuni compromessi raggiunti che rischiano di tradire, almeno in parte, ciò che il Parlamento aveva votato molto bene in prima lettura.
E mi dispiace perché questi peggioramenti sono stati voluti per forza dal Consiglio ed essi sono sbagliati e pericolosi.
Lo voglio dire dal punto di vista di osservazione che io vivo in Italia.
L'Italia è purtroppo in questo caso il cattivo esempio di una gestione dei rifiuti che non ha rispettato né lo spirito né la lettera della normativa europea, che in modo consolidato da tempo propone una gerarchia virtuosa che va dalla riduzione al riciclaggio.
Questa gerarchia va rafforzata con obiettivi quantificati e certi - appunto di riduzione e di riciclaggio - anche per i rifiuti industriali, e non indebolita, come in parte accade, lasciando spazio a politiche di smaltimento che ne tradiscono la filosofia.
L'Italia, ad esempio, ha incentivato in questi anni con miliardi di euro la pratica di incenerire i rifiuti, con risultati che sono di fronte agli occhi di tutti e non sono certo positivi.
(EN) Signora Presidente, in tutta Europa, gli Stati membri si ritrovano a fronteggiare dei prezzi energetici che sono schizzati verso l'alto.
Per tale motivo ritengo che considerare i rifiuti come un carburante potenzialmente importante sia al contempo ragionevole e necessario.
E' sicuramente una situazione dalla quale possiamo solo guadagnare, poiché ci permette di risolvere il problema delle nostre montagne di rifiuti e di fornire una fonte di energia alternativa, soprattutto alla luce della crisi energetica e della crescente dipendenza da forniture di petrolio insicure.
Non comprendo quindi la reticenza di certi ad accettare il palese vantaggio della promozione dei rifiuti come fonte di energia.
Il mio timore è che alcuni colleghi siano così attaccati ai loro dogmi pro-riciclaggio e anti-incenerimento che sacrificherebbero al loro altare la possibilità di generare calore ed energia dai rifiuti.
A mio avviso, essi sono nel più assoluto torto su questo punto.
Passando a un punto correlato a quanto detto fin qui, vorrei dire che sono decisamente a favore di una definizione quanto più precisa possibile di "recupero” nell'ambito della direttiva, chiarendo una volta per tutte sul fatto che l'energia ottenuta dai rifiuti rappresenta un recupero e non uno smaltimento dei rifiuti.
Tale concetto deve essere applicato soprattutto al nostro settore agricolo, dove esiste un grande potenziale al riguardo.
(FR) Signora Presidente, innanzi tutto vorrei ringraziare di cuore la nostra relatrice, l'onorevole Caroline Jackson, per il notevole lavoro da lei svolto, che riflette la profonda conoscenza che ha della delicata questione della gestione dei rifiuti.
Vorrei inoltre congratularmi con lei per aver prestato un così attento ascolto durante tutto il corso dei negoziati, grazie al quale abbiamo raggiunto un difficile compromesso col Consiglio e la Commissione.
Abbiamo una nuova direttiva che cerca di chiarire una serie di punti.
Accogliamo con favore la gestione e la gerarchia dei rifiuti, nonché gli ambiziosi obiettivi nel campo del riciclaggio fissati dagli Stati membri (il 50 per cento dei rifiuti domestici entro il 2020).
La gestione dei rifiuti deve basarsi sulla prevenzione, il riutilizzo, il riciclaggio, il recupero e, infine, lo smaltimento, e tale gerarchia deve fungere da principio guida.
E' inoltre importante che gli inceneritori siano soggetti ai criteri di efficienza energetica, come previsto nel testo, a patto ovviamente che l'incenerimento sia utilizzato solo nei casi in cui nessun altro metodo è praticabile.
Partendo da tali presupposti, ritengo positivo che il testo dia disposizioni relativamente a controlli molto severi sui rifiuti pericolosi e su delle misure più rigorose in materia di tracciabilità.
Ciò rappresenta ovviamente un compromesso: avremmo voluto ottenere di più su alcuni punti, come l'inclusione di criteri ambientali nella definizione di recupero e lo stabilire condizioni più rigorose per quando un rifiuto cessa di essere tale; vi è poi la questione dei sottoprodotti, dove la definizione presenta alcuni problemi.
Tuttavia, dobbiamo assolutamente sostenere questo compromesso perché sappiamo benissimo che è stato difficile da raggiungere e che, affrontando la questione in sede di conciliazione, avremmo corso il rischio di essere sconfitti e allungare notevolmente la procedura.
Dobbiamo comprendere che, poiché la politica europea in materia di rifiuti è stata finora un fallimento, è preferibile concordare una soluzione che sia ragionevole, e la Commissione europea deve vigilare sulla corretta attuazione della presente direttiva.
Vedremo se riusciremo a spingerci oltre fra qualche anno.
(FR) Signora Presidente, signor Commissario, onorevoli colleghi, per quanto mi riguarda non sono soddisfatta né della forma né della sostanza del presente testo di compromesso.
Per quanto concerne la forma, a mio parere non possiamo fare il nostro lavoro quando, dopo aver trascorso due anni a lavorare sulla stesura di un testo, vediamo che le decisioni definitive, che rappresentano solo degli adattamenti, sono adottate in silenzio, vanno ben oltre quello che è stato adottato dalla commissione per l'ambiente e vengono presentate ai parlamentari qualche ora prima della votazione.
Per quanto riguarda la sostanza, il presente testo di compromesso rappresenta un tentativo di aggirare le proprie responsabilità, e non dà una definizione chiara di recupero, non cerca più di stabilizzare il volume dei rifiuti, non fissa più obiettivi ambiziosi in materia di riciclaggio e riflette purtroppo l'incapacità da parte della Commissione e del Consiglio di tradurre le dichiarazioni estremamente ambiziose fatte a livello europeo ed internazionale in fatti.
No, non sono soddisfatta, e sono in effetti preoccupata dalla nostra incapacità politica di adottare dei provvedimenti veramente ambientali o dei provvedimenti volti al miglioramento della nostra salute, un'altra ragione per cui ho votato contro il testo.
(FR) Signora Presidente, signor Commissario, onorevoli colleghi, vorrei innanzi tutto congratularmi con la relatrice, l'onorevole Caroline Jackson, per il lavoro da lei svolto, nonché con l'onorevole Mojka Drčar Murko, relatrice per il gruppo ALDE.
La questione dei rifiuti pericolosi comporta le questioni fondamentali della tracciabilità, della non diluizione, dell'immagazzinamento omogeneo di informazione sul movimento di rifiuti a lungo termine, vale a dire cinque anni per tutte le parti della catena; eppure tutte queste problematiche sono state trattate in modo piuttosto superficiale.
Ciò è fonte di notevole rammarico nel campo della salute e dell'ambiente.
Per quanto riguarda i sottoprodotti, sono alquanto delusa.
Non sono contraria al concetto dei sottoprodotti, tutt'altro: ne riconosco l'importanza, ma ho l'impressione che la definizione fornita nella posizione comune del Consiglio non dia garanzie sufficienti e che, alla fine dei conti, rischi di distruggere lo stesso concetto, in conseguenza dei potenziali abusi.
Ho la sensazione che altre questioni, come la cessazione dello stato di rifiuto e il recupero dei rifiuti, siano state sacrificate in nome di un compromesso da raggiungere in seconda lettura.
(DE) Signora Presidente, signor Commissario, onorevole Jackson, presenteremo un emendamento trasversale ai partiti che ha ottenuto il sostegno della maggioranza dell'Assemblea in prima lettura.
Tale emendamento affronta il seguente problema: in molti paesi dell'Unione europea i residui derivanti dalla preparazione dei cibi nelle cucine sono spesso utilizzati, senza essere trattati né sterilizzati, come mangime per il bestiame o smaltiti in discariche abusive.
Tale comportamento diffuso può diffondere malattie come l'afta epizootica.
E' pertanto fondamentale fare in modo che i rifiuti alimentari siano sterilizzati e smaltiti in tutta sicurezza da società autorizzate che utilizzino metodi adeguati.
Gli Stati membri possono autorizzarne l'utilizzo per il mangime per suini solo se sono stati sterilizzati per 20 minuti ad una temperatura di 133°C e ad una pressione di 3 bar, e se tutte le condizioni previste dal regolamento 1774/2002 sono state soddisfatte appieno.
Credo fermamente che, se il Parlamento adotterà questo emendamento, il Consiglio incorporerà tale norma nel compromesso.
Signor Presidente, onorevoli colleghi, il compromesso raggiunto è un passo indietro rispetto al testo approvato in commissione ambiente.
Il testo originale stabiliva che dal 2012 la produzione dei rifiuti dovesse ridursi ai livelli del 2009, instaurando una vera politica di prevenzione con misure scadenzate nel tempo.
Nel compromesso tale obiettivo è stato cancellato lasciando tutto nel vago.
ENVI aveva fissato obiettivi minimi per il riciclaggio dei rifiuti domestici e industriali da raggiungere in tempi certi anche se lontani.
Anche questi obiettivi sono stati annacquati, limitandoli solo ad alcune tipologie di materiale ed escludendo i rifiuti industriali.
Altra nota negativa viene dalla promozione degli inceneritori oltre una certa efficienza da impianti di smaltimento ad impianti di recupero.
Questa direttiva sembra piegarsi alle logiche di potenti lobby.
Eppure l'esito del referendum in Irlanda ha mostrato che o si è dalla parte dei cittadini e delle loro preoccupazioni, oppure si rischia il rigetto dell'idea di Europa e la paralisi del processo di integrazione.
Il Parlamento deve dare ascolto alle migliaia di e-mail dei cittadini europei che chiedono maggiori impegni ed obiettivi vincolanti, altrimenti rischiamo di perdere una nuova grande occasione per rafforzare la credibilità delle istituzioni europee.
(HU) Grazie molte, Signora Presidente.
Accolgo con favore il pacchetto di compromesso, ma al contempo vorrei sottolineare che si tratta di un compromesso piuttosto fragile.
E' pertanto di importanza vitale che ognuno degli Stati membri si comporti in maniera responsabile e non cerchi delle scappatoie eventualmente rimaste nella normativa.
Attualmente in Ungheria, la raccolta differenziata dei rifiuti rappresenta il 2 per cento del totale.
A mio avviso, non rimane altro da dire se non sperare che l'impatto della direttiva contribuisca finalmente a farci avanzare da questo basso livello.
In Europa orientale, gli investimenti nella gestione dei rifiuti sono aumentati negli anni recenti, soprattutto grazie ai finanziamenti ottenuti dallo Strumento strutturale di preadesione (ISPA) e dal Fondo di coesione.
La costruzione di siti per discariche è proceduta in modo molto attivo, ma in una serie di comunità sono stati avviati programmi di raccolta differenziata, fra cui, in alcuni casi, delle iniziative mirate alla raccolta differenziata di rifiuti organici.
D'altra parte, non sono state molte le misure e gli investimenti mirati a ridurre i rifiuti, e un'industria vera e propria di trasformazione dei materiali riciclabili è ancora di là dal venire.
La natura delle linee guida messe a punto dall'Unione europea sarà pertanto fondamentale, non in ultimo per l'Ungheria.
Statisticamente, ogni comunità potrebbe raggiungere il 50 per cento di riduzione della quantità di rifiuti che produce introducendo semplicemente il riciclaggio dei rifiuti secchi e la raccolta differenziata porta a porta di rifiuti organici.
In fase di messa a punto dei nuovi obblighi dobbiamo però considerare la loro attuabilità, nonché i costi correlati.
E' possibile ad esempio avere gli investimenti aggiuntivi nei settori interessati dai progetti ISPA?
I contratti originali possono essere emendati?
Se la risposta è no, allora non importa molto se vi è una domanda di espandere la raccolta differenziata oppure se la normativa ha come scopo quello di ridurre la quantità di rifiuti che finisce nelle discariche; nell'ambito dei contratti ventennali i rifiuti devono essere scaricati nelle discariche adibite all'uso.
Pertanto, oltre ad approvare la presente direttiva, non dobbiamo procrastinare la ricerca di eventuali modi per emendare i contratti esistenti.
Vorrei congratularmi con la relatrice per il suo eccellente lavoro.
Grazie molte.
(DE) Signora Presidente, credo che possiamo congratularci con la relatrice.
Ella è senza dubbio riuscita a raggiungere un compromesso accettabile con il Consiglio.
Vorrei soprattutto sottolineare l'inclusione della gerarchia divergente dei rifiuti.
Vi sono comunque dei punti negativi, che, a dire il vero, sono incomprensibili, punti inseriti nel presente documento dal Consiglio.
Il primo di essi si riferisce ai sottoprodotti di origine animale.
Abbiamo stabilito nella commissione che i sottoprodotti di origine animale sarebbero stati esclusi dalla presente direttiva quadro sui rifiuti.
Quello che il Consiglio ha fatto è frapporre il tipo di ostacolo burocratico che fa erigere ai coltivatori le barricate.
Esso infatti prescrive che i liquami zootecnici trasformati in biogas siano a loro volta immediatamente trasformati in rifiuti.
Sapete cosa significa?
Ciò vuol dire che i coltivatori dovranno procurarsi una licenza per il trattamento dei rifiuti e dovranno precisare il volume e la natura dei rifiuti da trattare, nonché il luogo adibito al trattamento.
Il regolamento sui sottoprodotti di origine animale fissa in maniera esplicita che per i liquami zootecnici sono in vigore delle eccezioni.
Sarebbe pertanto più facile per un coltivatore spargere i liquami sui suoi campi, piuttosto che trasformarli in biogas.
In altre parole, stiamo creando degli ostacoli burocratici ad una pratica che in realtà promuoviamo.
Il secondo punto riguarda gli oli usati.
La direttiva sugli oli usati che, come sapete, sarà abrogata, stipula che gli oli siano trattati e rigenerati.
Delle quantità ingenti di oli sono trattate nell'ambito della suddetta direttiva.
E' già stato stabilito, naturalmente, che non è necessario trattare gli oli usati nei casi in cui la rigenerazione non è economicamente conveniente o tecnicamente possibile.
E' stato stabilito inoltre che la materia è di competenza degli Stati membri.
Siamo un'Unione europea o siamo regrediti allo stato in cui siamo un insieme di Stati membri?
Il fatto è che stiamo nuovamente dividendo il mercato in unità inferiori.
Trovo ciò molto preoccupante.
Vorrei passare alla questione dell'incremento dell'autosufficienza.
D'ora innanzi saranno le autorità locali a decidere chi potrà smaltire cosa e quando.
Va da sé che le autorità locali con un eccesso di capacità di incenerimento hanno esercitato una notevole pressione.
Si tratta però dell'approccio sbagliato.
Non è una strada percorribile, e questo ampliamento sta bloccando completamente l'economia di mercato nel campo della gestione dei rifiuti.
(NL) Signora Presidente, a mio avviso il presente compromesso rappresenta un importante passo in avanti nel campo della normativa ambientale europea.
Tuttavia, non sono del tutto soddisfatta del compromesso.
Il motivo?
La mia regione, le Fiandre, unitamente ad esempio ai Paesi Bassi, ha la migliore politica in materia di rifiuti ed eccelle nella raccolta differenziata e nel riciclaggio, e riteniamo pertanto che gli obiettivi nel campo del riciclaggio e della prevenzione non siano assolutamente all'altezza.
Ciò non ci incoraggia minimamente a migliorare nel futuro.
Inoltre, non siamo del tutto soddisfatti del fatto che gli inceneritori per i rifiuti domestici siano visti come una forma di utilizzo efficiente, sulla base della formula dell'efficienza energetica, che a nostro avviso potrebbe creare in pratica molta confusione.
Ciononostante, nella sua globalità il risultato ottenuto merita a mio avviso di essere considerato come molto positivo, e vorrei pertanto ringraziare sentitamente l'onorevole Jackson per il suo importante contributo.
Daremo il nostro sostegno al compromesso.
(HU) Signora Presidente, nella sua forma attuale, la direttiva quadro sui rifiuti minaccia purtroppo l'ampliamento dell'utilizzo di biogas.
Concordo appieno con l'onorevole Schnellhardt del gruppo PPE-DE sul fatto che la presente direttiva non sia all'altezza per quanto riguarda la produzione di biogas, nonché per quanto riguarda l'utilizzo di liquami zootecnici e dei rifiuti urbani.
Nella sua forma attuale, la direttiva sui rifiuti metterà purtroppo a repentaglio l'ampliamento dell'utilizzo del biogas.
Ciò mette in discussione la relazione dell'onorevole Jackson.
Nell'ambito della direttiva sui rifiuti, la definizione del concime animale utilizzato come rifiuto per la produzione di biogas è ambiguo.
Nel caso in cui il campo di applicazione della direttiva includesse tale aspetto, sarebbe impossibile produrre biogas da concime animale, nonostante il fatto che ciò comporterebbe vantaggi dal punto di vista della gestione energetica, dell'ambiente e della tutela ambientale.
Dobbiamo fare chiarezza in questa confusione e ripristinare una normativa coerente quanto prima; per quanto riguarda il biogas, dobbiamo quindi adottare la posizione della Commissione sulla direttiva.
(PL) Signora Presidente, mi congratulo con la relatrice per aver valutato in modo realistico il crescente problema dei rifiuti.
I punti principali dei regolamenti proposti sono la prevenzione nel campo dei rifiuti e il riciclaggio dei materiali.
Perseguire il recupero energetico è più semplice, ma non dobbiamo permettere che si sostituisca al riciclaggio di materiali, che è più difficile.
Per tale ragione occorre creare le condizioni per consentire al riciclaggio di materiali di imporsi e per introdurre delle distinzioni legali più precise, che descrivano, ad esempio, quando i rottami metallici non sono da considerarsi rifiuti, ma diventano materia prima.
Abbiamo bisogno di tecnologie per il riciclaggio di materiali meno costose.
I prodotti devono essere pensati in modo tale da facilitare il riciclaggio.
Le raccolte differenziate sono indispensabili, e devono essere adattate al mercato in modo tale che sia le famiglie che i potenziali utenti di materiali riciclati ne possano trarre beneficio.
Senza tali soluzioni il rischio è che si ripeta la situazione verificatasi a Napoli, dove purtroppo l'incenerimento di rifiuti potrebbe essere l'unica soluzione rimasta.
Membro della Commissione. - (EN) Signora Presidente, vorrei ringraziare tutti gli oratori che sono intervenuti in questa discussione per il contributo positive da loro dato.
Sulla base del testo concordato, gli Stati membri adesso dovranno adottare una serie di misure al fine di migliorare la loro gestione dei rifiuti.
La direttiva fornisce delle definizioni e dei principi di gestione dei rifiuti chiari, e ho fiducia nel fatto che risolveranno i problemi di interpretazione esistenti, ridurranno il numero di processi giudiziari e creeranno una base giuridica solida per il funzionamento del settore del trattamento dei rifiuti.
Nel presente pacchetto generale di compromesso è stata inclusa una serie di elementi chiave, di cui i più importanti sono i seguenti.
In primo luogo, l'obiettivo ambientale della direttiva adesso è chiaro e ambizioso.
Il livello di tutela ambientale non solo è rimasto invariato, ma in diversi casi, come in quello dei rifiuti pericolosi, è stato rafforzato.
I colegislatori hanno trovato un accordo su una serie di definizioni fondamentali, fra cui la definizione di rifiuto, di prevenzione, di riciclaggio e recupero.
Tali definizioni sono chiare e comprensibili.
Inoltre, la direttiva incorpora con successo le disposizioni di due altre direttive, al fine di rendere la normative più accessibile, mantenendo al contempo un alto livello di tutela ambientale.
E' stata precisata la distinzione fra recupero e smaltimento, con la possibilità che la Commissione metta ulteriormente a fuoco tale distinzione, qualora ve ne fosse bisogno.
E' stata creata una "gerarchia dei rifiuti” chiara, suddivisa in cinque fasi, la quale promuove la prevenzione dei rifiuti e prevede lo smaltimento dei rifiuti residui solamente come ultima ratio.
Allo stesso tempo, essa fornisce la dovuta flessibilità legata a considerazioni relative al ciclo vitale.
Vorrei ricordare l'importanza attribuita dal Parlamento nel corso dei negoziati al consolidamento dei livelli superiori della "gerarchia dei rifiuti” con l'introduzione degli obiettivi in materia di riciclaggio.
Se tali obiettivi non saranno raggiunti nel 2020, la Commissione potrà citare gli Stati membri dinanzi alla Corte di giustizia per inadempienza con le disposizioni della direttiva.
Inoltre, l'attuale formulazione introduce un processo più regolare e completo per quanto riguarda il monitoraggio delle misure adottate dagli Stati membri allo scopo di raggiungere gli obiettivi fissati prima della scadenza del 2020, invece di controllare semplicemente i livelli effettivi di adempimento nel 2020, quando i sistemi di gestione dei rifiuti saranno già funzionanti.
Un tale processo di attuazione può contribuire ad evitare delle spiacevoli sorprese nel 2020.
Da ultimo, ma non per questo meno importante, la direttiva introduce una dimensione del tutto nuova nell'ambito della prevenzione dei rifiuti, obiettivo che la Commissione intende perseguire immediatamente dopo la sua adozione e il suo recepimento.
Gli Stati membri dovranno adesso stabilire i loro piani e le loro reti nazionali di gestione dei rifiuti, i quali dovranno riflettere i principi e i nuovi obblighi fissati nella versione riveduta della direttiva.
L'articolo 14 della direttiva quadro sui rifiuti non prescrive se siano le autorità pubbliche o quelle private a dover partecipare all'istituzione e alla gestione di tali reti, né influenza in alcun modo la proprietà, che sia pubblica o privata, delle operazioni e delle infrastrutture nel campo della gestione dei rifiuti.
La ripartizione delle responsabilità fra il pubblico e il privato rappresenta una questione interna in merito alla quale gli Stati membri possono decidere in autonomia.
Se esiste già una rete adeguata per la gestione dello smaltimento e del recupero, che sia di natura pubblica, privata o mista, non vi è alcun bisogno di adottare ulteriori misure per crearla.
Per quanto riguarda le preoccupazioni relative alla mancanza di un obiettivo di riciclaggio per i rifiuti industriali, i miei servizi valuteranno se sarà possibile dare loro la massima priorità nel quadro del contesto della revisione prevista per il 2014 dall'articolo 8a (punto 4).
Per quanto riguarda la questione relativa al foraggiamento degli animali con sottoprodotti di origine animale come i rifiuti di cucina e ristorazione, questo aspetto è regolamentato dal regolamento sui sottoprodotti di origine animale, che è attualmente in fase di revisione.
Il suddetto regolamento è la sede appropriata per affrontare tale questione, e non la direttiva quadro sui rifiuti.
Per quanto riguarda la domanda se le disposizioni relative ai sottoprodotti e i criteri sulla cessazione dello stato di rifiuto debbano essere soddisfatti nell'Unione europea prima della spedizione verso paesi terzi, la Commissione conferma che è così.
Per quanto concerne la domanda se il letame debba essere escluso dalla direttiva quadro sui rifiuti, il letame non è considerato un rifiuto quando viene utilizzato come fertilizzante.
Tuttavia, è considerato un rifiuto quando viene sottoposto ad ulteriore trattamento o ad operazioni di smaltimento, come ad esempio l'incenerimento, la produzione di biogas o compost e la messa in discarica.
L'esclusione del letame dalla normativa sui rifiuti creerebbe un pericoloso vuoto nella tutela ambientale, dal momento che verrebbero a mancare gli strumenti giuridici per controllare questioni come le emissioni nell'aria e nell'acqua, le disposizioni per la messa in discarica dei rifiuti, il rumore, gli odori ecc.
Infine, l'Unione europea deve promuovere la produzione di biogas e il compostaggio.
Tuttavia, gli stabilimenti per la produzione di biogas e per il compostaggio non sono neutrali dal punto di vista ambientale, e creano emissioni nell'aria e nell'acqua, nonché possono essere una turbativa, in termini di rumore ed odori.
Se escludiamo il letame destinato agli stabilimenti per la produzione di biogas e per il compostaggio dalla direttiva quadro sui rifiuti ciò equivarrà ad escludere tali stabilimenti dalla direttiva sull'IPPC.
In conclusione, vorrei ancora una volta congratularmi e ringraziare l'onorevole Jackson per il suo eccellente lavoro.
La Commissione è molto lieta dell'esito dei negoziati e può accogliere nella sua totalità gli emendamenti di compromesso proposti.
relatore. - (EN) Signora Presidente, vorrei ringraziare brevemente tutti i colleghi che sono intervenuti nel corso della discussione.
Vorrei solo rispondere ad un collega in particolare, ovverosia l'onorevole Davies, che da ora innanzi sarà noto col nome di "Chris "Newsnight” Davies”, per il programma al quale ama partecipare, il quale ha detto che ho ceduto troppo facilmente al Consiglio.
Spero che i miei colleghi mi sosterranno nel dire che non ho ceduto troppo facilmente e che mi sono mai arresa facilmente a checchessia.
Come l'onorevole Laperrouze può confermare in merito alla questione dell'acqua, è sempre più difficile negoziare col Consiglio che, con l'intensificarsi della recessione, si rende conto che la normativa avrà costi alti e ed è riluttante ad accogliere gli emendamenti del Parlamento.
Domattina ci troveremo di fronte ad una scelta.
Possiamo votare a favore del pacchetto degli emendamenti presentati e speriamo che tale scenario si avveri.
Possiamo adottare qualche emendamento di peso, ad esempio in materia di sottoprodotti, il che significa che il pacchetto cadrà e dovremo ricorrere alla conciliazione.
Non sarebbe curioso?
Oppure possiamo trovare un accordo su qualche emendamento di minor importanza, oppure su un emendamento considerato dai suoi promotori come meno significativo, come l'emendamento n. 88, sul quale attendo il parere della Commissione, forse in mattinata.
Ho i miei dubbi sul fatto che il Consiglio accoglierà degli emendamenti, per quanto possano essere di minor rilievo, motivo per cui sono favorevole al pacchetto nella sua versione non emendata.
Dopotutto, il pacchetto significherà pure qualcosa, altrimenti perché il Consiglio starebbe negoziando con tale tenacia?
Non si tratta di un pacchetto senza significato, come sostengono i Verdi, bensì di un pacchetto di peso.
Vorrei infine ringraziare i relatori ombra - Caroline Jackson e le Ombre, sembra il nome di un gruppo degli anni '60 - per la loro cooperazione, senza per questo augurarmi di rivederli ripetutamente in sede di conciliazione.
Ritengo che dobbiamo concludere questa partita domattina.
La discussione è chiusa.
La votazione si svolgerà martedì 17 giugno.
Dichiarazioni scritte (articolo 142)
per iscritto. - (DE) Con la nuova direttiva quadro sui rifiuti, il Parlamento ha raggiunto un consenso sulla definizione di quote ambiziose e vincolanti in materia di riciclaggio.
Vi era un bisogno impellente di adottare tali quote, e spero in un futuro in cui la raccolta differenziata e il riciclaggio siano praticati in modo sempre più esteso in tutta Europa.
A mio avviso il 50 per cento di riciclaggio di rifiuti domestici e il 70 per cento di riciclaggio dei rifiuti da costruzione e demolizione entro il 2020 sono ottimi obiettivi, che spianano la strada ad un sistema funzionante di gestione dei rifiuti compatibile con l'ambiente e col clima in tutta Europa.
Proprio perché gli austriaci sono già esemplari nel campo della raccolta differenziata e del riciclaggio, sono lieto del fatto che tutti gli altri Stati membri seguiranno la stessa strada, facendo un altro passo verso una tutela ambientale efficiente.
Non dobbiamo dimenticare che i rifiuti sono anche delle materie prime, e che un utilizzo più efficiente di tali materie può anch'esso contribuire alla lotta contro il cambiamento climatico.
Adesso si tratta di aspettare che la Commissione faccia la sua proposta specifica su come possiamo fare in modo che la crescita economica non si traduca in una crescita del volume di rifiuti.
Preparazione del Consiglio europeo dopo il referendum irlandese (19 e 20 giugno 2008) (discussione)
L'ordine del giorno reca le dichiarazioni del Consiglio e della Commissione sulla preparazione del Consiglio europeo dopo il referendum irlandese.
Presidente in carica del Consiglio. - (SL) Domani avrà inizio il secondo Consiglio europeo sotto la Presidenza slovena.
Permettetemi di illustrare i principali argomenti che saranno oggetto di discussione fra i capi di Stato e di governo.
Il primo dibattito verterà sicuramente sull'esame della situazione a seguito del referendum sul Trattato di Lisbona, tenutosi in Irlanda lo scorso giovedì.
Vorrei ribadire fin da subito le parole del Presidente del Consiglio europeo Janez Janša: "La Presidenza è rammaricata e delusa della decisione presa dagli elettori irlandesi.
Cionondimeno, è ovvio che rispetteremo la volontà espressa dal popolo irlandese”.
Una volta reso pubblico l'esito ufficiale del referendum, il Presidente del Consiglio europeo ha preso contatti con alcuni leader di quegli Stati membri che non hanno ancora completato il processo di ratifica.
E' rincuorante sapere che quei paesi intendono procedere con la ratifica.
Come sottolineato dal Presidente del Consiglio europeo, il Trattato di Lisbona è vitale per l'Unione europea e per i suoi cittadini, poiché apporta maggiore efficienza, democrazia e trasparenza.
Il perdurare dei problemi e delle difficoltà che l'Unione si trova oggi ad affrontare è un dato di fatto.
Così come è un dato fatto che l'esito negativo del referendum irlandese non ci aiuterà nella risoluzione di questi problemi.
Al Consiglio europeo di domani, i capi di Stato e di governo delibereranno in merito alle modalità migliori per porre rimedio alla situazione.
Si sforzeranno di elaborare una tabella di marcia per il prosieguo dei lavori.
La Presidenza è convinta che si possa trovare con l'Irlanda una soluzione concertata e che l'Unione non vedrà ripetersi la situazione del 2005.
In sede di Consiglio europeo, ascolteremo innanzi tutto il Taoiseach, il Primo Ministro irlandese Brian Cowen, che ci spiegherà le circostanze legate al risultato del referendum e le ragioni alla base dell'esito finale.
Ovviamente, il Consiglio europeo non trascurerà le altre importanti sfide che ci si prospettano.
L'UE continua a funzionare, pertanto, il secondo, cruciale argomento di discussione per i capi di Stato e di governo sarà la questione del rincaro dei beni alimentari e del petrolio.
E' indubbio che l'aumento del prezzo delle materie prime abbia contribuito all'impennata dell'inflazione relativa ai prezzi dei beni alimentari, nonché a quella complessiva all'interno dell'UE.
Le famiglie a basso reddito sono state le più direttamente colpite da questo aumento dei prezzi.
A livello globale, sono i paesi in via di sviluppo a risentirne maggiormente, in quanto importatori netti di beni alimentari.
E' fondamentale che l'Unione europea prenda parte all'elaborazione di risposte adeguate e dimostri coesione nelle misure adottate per far fronte alle conseguenze dell'attuale situazione, tenendo conto non solo degli strati più poveri della popolazione europea, ma anche dei paesi in via di sviluppo.
Pertanto, ci si aspetta che il Consiglio europeo sottoscriva i provvedimenti necessari all'interno dell'UE e a livello internazionale.
Consentitemi di illustrarli brevemente.
L'Unione europea ha già adottato alcune misure per allentare la pressione sui prezzi dei beni alimentari, tramite la vendita di scorte d'intervento, la riduzione delle restituzioni all'esportazione, la rimozione dell'obbligo di messa a riposo per il 2008, l'aumento delle quote latte e la sospensione dei dazi sui cereali, aumentando così l'offerta e contribuendo a stabilizzare i mercati agricoli.
Poiché le famiglie a basso reddito risultano essere le più colpite, è naturale che gli Stati membri si concentrino su misure a breve termine, mirate ad alleviare gli effetti dei rincari specificatamente su quei soggetti.
Il Consiglio europeo, tuttavia, deve ragionare sul lungo periodo.
Non è plausibile aspettarsi che il prezzo dei beni alimentari e del petrolio si riallinei, a breve, ai livelli precedenti.
Sono certo che la prossima Presidenza concluderà, in collaborazione con il Parlamento europeo, un opportuno accordo sulla verifica della PAC, che includerà misure atte a potenziare la produzione agricola e a garantire la sicurezza dell'approvvigionamento alimentare.
Dobbiamo inoltre prestare attenzione alle politiche riguardanti i biocombustibili e trovare il modo di assicurarne la sostenibilità, sia all'interno dell'UE sia in altri paesi.
Sarà importante promuovere lo sviluppo di biocombustibili di seconda generazione.
Più in generale, è necessario sostenere l'innovazione e le attività di ricerca e sviluppo nel settore agricolo, per rafforzarne l'efficienza e la produttività.
Fra le iniziative da perseguire a livello internazionale, il Consiglio europeo intende sottolineare il contributo dell'Unione agli sforzi globali volti a mitigare gli effetti dell'aumento dei prezzi su coloro che vivono in condizioni di povertà.
Le suddette iniziative comprenderanno un appello per un miglior coordinamento della risposta internazionale alla crisi causata dall'aumento del prezzo dei beni alimentari, in particolare a livello di Nazioni Unite e G8; sostegno alle politiche di libero commercio; tempestività nella risposta alle necessità umanitarie immediate e di breve periodo e infine promozione di un'assistenza mirata per potenziare l'agricoltura nei paesi in via di sviluppo.
Oltre all'aumento dei beni alimentari, l'UE si trova ad affrontare anche l'impennata del prezzo del petrolio; il che richiede un adeguamento dell'economia europea.
Proprio su questo tema, è previsto un dibattito speciale per oggi.
Per la Presidenza è altrettanto essenziale che il Consiglio europeo ponga in evidenza le misure adottate per migliorare la percezione europea dei Balcani occidentali.
In particolare, vorrei sottolineare la conclusione di una serie di accordi di stabilizzazione e di associazione e l'avvio del dialogo sulla liberalizzazione dei visti con tutti i paesi della regione, nonché la presentazione di alcune tabelle di marcia.
Inoltre, i capi di Stato e di governo porranno l'accento sull'importanza di coinvolgere tutti i paesi dei Balcani occidentali negli sforzi di cooperazione regionale e accoglieranno una serie di iniziative settoriali.
La regione dei Balcani occidentali è cinta da Stati membri dell'UE, quindi ha urgenza di veder confermata la propria prospettiva europea e di ricevere assistenza nell'attuazione delle riforme.
La Presidenza apprezza molto il sostegno del Parlamento europeo a questo riguardo.
Un altro punto fondamentale all'ordine del giorno saranno i progressi compiuti nel conseguimento degli Obiettivi del Millennio.
Il 2008 è il punto intermedio nella tabella di marcia per il raggiungimento di questi obiettivi.
In qualità di maggiore elargitore di aiuti allo sviluppo, l'Unione europea è consapevole delle proprie responsabilità e pronta a rivestire un ruolo attivo nell'esortare la comunità internazionale a impegnarsi per il raggiungimento degli Obiettivi del Millennio.
Pertanto, il Consiglio europeo sottolineerà il ruolo chiave dell'UE nell'ambito delle conferenze internazionali, nonché i suoi impegni.
La terza tipologia di tematiche che verranno trattate dal Consiglio europeo riguarderanno l'ambito economico, sociale e ambientale.
Innanzi tutto, desidero accennare un breve resoconto del lavoro svolto in relazione al pacchetto "clima-energia”.
Ebbene, la Presidenza slovena ha raggiunto tutti gli obiettivi prefissati nell'ambito del pacchetto in questione.
Di cruciale importanza sono state le decisioni politiche adottate durante la riunione di marzo del Consiglio europeo.
Quest'ultimo prenderà atto, inoltre, dell'accordo raggiunto in materia di liberalizzazione del mercato dell'energia; questione che è stata discussa ieri in Parlamento.
Sulla base delle conclusioni di dicembre 2007, il Consiglio europeo esaminerà anche i progressi effettuati nell'ambito di dossier chiave in materia di migrazione, giustizia e terrorismo.
Infine, i capi di Stato e di governo affronteranno le questioni riguardanti la politica europea di vicinato.
Il "Processo di Barcellona: Unione per il Mediterraneo”, forte dei precedenti successi che intende consolidare, conferirà ulteriore slancio alle relazioni dell'Unione con i paesi del Mediterraneo e fungerà da complemento alle relazioni bilaterali in corso, le quali proseguiranno nel quadro politico esistente.
Si prevede che il Consiglio europeo accolga favorevolmente le recenti proposte per lo sviluppo di un partenariato orientale nell'ambito della politica europea di vicinato.
Ai margini del Vertice, i capi di Stato e di governo discuteranno la proposta della Commissione in merito all'adesione della Repubblica slovacca come sedicesimo Stato membro dell'Unione economica e monetaria, a partire dal 1° gennaio 2009.
Permettetemi, quindi, di rivolgere delle congratulazioni speciali alla Repubblica slovacca.
In sintesi, le opinioni espresse e le discussioni tenute in questo Parlamento hanno contribuito in maniera sostanziale alla formulazione dell'agenda del Consiglio europeo.
Il dibattito che sta per aprirsi, e che seguiremo da vicino, rappresenterà a sua volta un importante apporto alla discussione fra i capi di Stato e di governo, pertanto mi accingo ad ascoltarlo con grande interesse.
(Applausi)
Presidente della Commissione. - (EN) Signora Presidente, il Consiglio europeo che si aprirà domani affronterà un ordine del giorno importante, composto da svariate tematiche in merito alle quali i cittadini si aspettano un intervento dell'Europa.
(Alcuni deputati sulla destra dell'Emiciclo, con indosso magliette verdi, si alzano per esporre striscioni e cartelli che esortano al rispetto del "no” espresso dall'Irlanda.
Il Presidente li invita a rimuovere i suddetti striscioni e cartelli.)
Tali questioni sono l'impennata del prezzo del petrolio e dei prodotti alimentari, il cambiamento climatico e la sicurezza energetica, nonché l'immigrazione e il diritto d'asilo, per citarne solo alcune.
Ma è ovvio che nella testa di tutti ci sarà il "no” dell'Irlanda.
Questo "no” ha suscitato la delusione di chiunque fosse schierato a favore di un'Unione europea più forte, efficiente e responsabile.
Il Trattato di Lisbona resta essenziale per aiutarci ad affrontare le sfide che si pongono all'Europa in questo frangente, ovvero: ottenere un'Unione più democratica, che conferisca maggiori poteri a questo Parlamento e riconosca il ruolo dei parlamenti nazionali nella politica europea; potenziare la capacità d'azione dell'Europa in ambiti quali l'immigrazione, l'energia, il cambiamento climatico, la sicurezza interna; e infine aumentare la coesione e l'efficienza europea su scala globale.
Queste problematiche sussistono, non sono svanite.
In realtà, questo voto negativo non ha risolto i problemi che il Trattato si propone di risolvere.
Nel corso degli ultimi sei anni, abbiamo speso moltissime energie su tematiche istituzionali.
Oggi che molteplici questioni di primaria importanza ci incalzano, non possiamo permettere che questa energia vada sprecata, anche perché il mondo non si ferma ad aspettare l'Europa.
Come ho detto settimana scorsa, la Commissione ha pieno rispetto per l'esito del referendum irlandese.
Ma, dobbiamo mostrare lo stesso rispetto per tutte le ratifiche nazionali,
(Applausi)
che avvengano per via referendaria o parlamentare.
Finora, il processo ha visto 19 decisioni democratiche: 18 a favore del Trattato di Lisbona, una contraria.
Altri otto Stati membri devono ancora pronunciarsi.
Il governo irlandese ha espresso chiaramente il proprio rispetto per il diritto degli altri paesi a procedere con il processo di ratifica.
Com'era ovvio, a mio avviso, poiché tutti i paesi sono uguali in Europa, tutti hanno il diritto di esprimere la propria opinione.
(Applausi)
Se da un lato è chiaro che il Trattato di Lisbona non possa entrare in vigore senza una ratifica unanime, dall'altro è altrettanto chiaro che il voto irlandese determina unicamente la posizione irlandese e non quella di altri paesi.
Mi aspetto che gli Stati membri che non hanno ancora ratificato il Trattato di Lisbona continuino nel loro processo.
(Applausi)
Il Consiglio europeo offre a noi tutti la possibilità di ascoltare attentamente ciò che verrà dichiarato dal Primo Ministro Cowen.
Dopodiché dovremo collaborare strettamente con il governo irlandese per contribuire alla risoluzione del problema.
Voglio essere chiaro: l'Irlanda ha la responsabilità di partecipare alla ricerca di una soluzione.
Con la firma del Trattato, i governi si sono assunti la responsabilità della ratifica.
Ma permettetemi di essere altrettanto chiaro su un altro punto: in questo momento dobbiamo prendere sul serio il principio di solidarietà.
Ventisette Stati membri hanno firmato il Trattato; dobbiamo compiere ogni sforzo per assicurarci che ventisette Stati membri trovino il modo di progredire.
Tutti gli Stati membri hanno pari dignità; non devono sussistere dubbi in proposito.
Tutto questo richiederà tempo e impegno da parte degli irlandesi, ma anche da parte di tutti noi.
Non credo ci si debba affrettare nel prendere una decisione prematura riguardo alla fase successiva.
Dobbiamo prenderci tutto il tempo necessario per ricercare un consenso reale e capire cosa sia effettivamente possibile per l'Irlanda.
D'altro canto, non possiamo metterci troppo.
So che questo Parlamento desidera offrire agli elettori prospettive chiare, in occasione delle elezioni europee.
La Commissione europea è pronta a fornire il proprio contributo, così come questo Parlamento, ne sono sicuro, tuttavia non si può ignorare il fatto che i governi abbiano una specifica responsabilità, assunta con la firma del Trattato, nell'assicurarne la ratifica e nel promuovere il progetto europeo in seno all'opinione pubblica nazionale.
In merito a quest'ultimo punto, consentitemi di fare un commento generale che ritengo possa essere utile al dibattito in corso: aver trattato per anni le Istituzioni europee come un provvidenziale capro espiatorio ha creato un terreno fertile per le campagne populiste.
(Applausi)
Come ho già avuto occasione di ripetere in precedenza, non è possibile scagliarsi contro Bruxelles o Strasburgo dal lunedì al sabato e pretendere che la domenica i cittadini votino in favore dell'Europa.
(Applausi)
Domani il Consiglio europeo sottolineerà anche che il voto negativo non deve indurre l'Unione europea nella trappola della nullafacenza istituzionale.
Abbiamo compiuto progressi importanti negli ultimi due anni, frutto della determinazione nell'offrire politiche a tutela degli interessi dei cittadini europei.
A fronte di una contingenza in cui il rincaro dei beni alimentari e del petrolio genera forti aspettative in merito a un intervento, non possiamo permetterci di abbandonare questo cammino.
Ecco perché mi compiaccio della decisione del Primo Ministro Janez Janša e della Presidenza slovena di circoscrivere la discussione su Lisbona alla cena di giovedì sera, per dedicare il resto dei lavori del Consiglio europeo all'ampliamento della nostra agenda politica.
Oggigiorno, tutti risentiamo della pressione indotta dall'incremento dei prezzi dei prodotti alimentari e del combustibile, ma su alcuni, tali rincari gravano in maniera ancora maggiore.
Questi costi, infatti, hanno un'incidenza superiore sul bilancio delle famiglie più povere, pertanto gli aumenti vengono percepiti maggiormente.
Lo stesso dicasi per alcune attività economiche, in cui il combustibile ha un'incidenza critica.
In due comunicazioni riguardanti il prezzo dei prodotti alimentari e del petrolio, la Commissione ha condotto un'attenta analisi delle cause all'origine degli aumenti, nonché sulle categorie maggiormente colpite e su come sia possibile e necessario intervenire.
L'Unione europea deve dar prova di saper dispiegare l'intero ventaglio di misure attuabili sia a livello europeo sia nazionale.
Dobbiamo adottare un approccio dinamico e creativo agli strumenti a nostra disposizione e valutare quali provvedimenti avranno un effetto concreto nel breve, medio e lungo periodo.
Non dimentichiamo l'esperienza dei precedenti shock petroliferi, in cui l'Europa ha dimostrato di non aver imparato le lezioni a lungo termine.
Speriamo che questa volta non succeda come in passato, quando, a seguito di ogni shock petrolifero, si è tornati a gestire gli affari come sempre.
Mi auguro che questa volta avremo un'opportunità concreta di cambiare e modificare il paradigma del consumo energetico in Europa e nel mondo.
Allo scopo di alleviare i problemi legati ai rincari alimentari in Unione europea, avanzeremo una serie di proposte volte a estendere il nostro sistema di distribuzione di generi alimentari ai meno abbienti, prima di ricercare un incremento di due terzi nel budget relativo a questo specifico settore.
Inoltre, l'Unione europea dispone di strumenti che possono e devono essere impiegati: monitoraggio dei prezzi, utilizzo dei poteri concorrenziali in funzione di controllo della catena di approvvigionamento, potenziamento delle scorte e allineamento della PAC alle attuali realtà del mercato agricolo.
Quanto al prezzo del petrolio, saranno legittimati interventi immediati per alleviare le famiglie maggiormente colpite.
Tuttavia, sarebbe inutile per i governi impiegare il denaro pubblico per compensare gli attuali rincari energetici, destinati, probabilmente, a perdurare.
Dovremo inoltre analizzare i livelli a disposizione dell'Unione europea in ambiti quali la concorrenza e la tassazione.
La Commissione avanzerà proposte per una maggiore trasparenza in merito alle scorte petrolifere d'emergenza e commerciali.
Presenteremo inoltre delle proposte in materia di tassazione, volte a sostenere e agevolare il passaggio a un'economia a basse emissioni di carbonio, soprattutto nel campo dell'efficienza energetica.
Appoggeremo, infine, un meeting ad alto livello dei produttori e dei consumatori di petrolio e combustibili fossili.
In merito all'industria della pesca: proporremo un pacchetto di misure d'emergenza per risolvere i problemi legati alla difficile contingenza socioeconomica, consentendo agli Stati membri di fornire aiuti d'urgenza a breve termine; inoltre rivedremo le regole in materia di aiuti statali di piccola entità.
A tal proposito, ho tre osservazioni da fare.
Innanzi tutto, gli aiuti di Stato dovranno essere coordinati: è necessario evitare la corsa alle iniziative nazionali che non fanno che spostare i problemi altrove nell'Unione.
In secondo luogo, dobbiamo concentrare i nostri interventi lenitivi sui segmenti della flotta maggiormente colpiti.
Infine, è necessario trovare soluzioni strutturali al problema della sovraccapacità nell'industria della pesca.
La pressione cui devono far fronte oggi gli europei dimostra come gli obiettivi dell'Unione europea nel campo della sicurezza e dell'efficacia energetica, nonché dei cambiamenti climatici, siano cruciali per il benessere della società europea, ecco perché il loro raggiungimento è più urgente che mai.
Mentre la domanda continua ad eccedere l'offerta di petrolio e gas, gli obiettivi concordati l'anno scorso forniscono un percorso pronto all'uso per la riduzione della vulnerabilità europea e della sofferenza economica indotta dalle future impennate dei prezzi.
I principali aspetti del pacchetto di proposte che abbiamo avanzato e che si trova ora al vaglio del Parlamento costituiranno un contributo determinante.
L'idea di base è la seguente: molto probabilmente i prezzi dell'energia non torneranno mai più ai livelli precedenti, quindi si tratta di un problema strutturale.
Possiamo e dobbiamo avere risposte a breve termine, soprattutto per le categorie più vulnerabili della società.
Tuttavia, per un problema strutturale, occorre una risposta strutturale.
Tale risposta è il nostro pacchetto di misure sul cambiamento climatico e le fonti di energia rinnovabile; è il fatto di affrancarci dalla dipendenza dai combustibili fossili, promuovendo le fonti di energia rinnovabile e facendo di più in termini di efficienza energetica.
Questa è la linea di base che dovremmo seguire.
(Applausi)
Pertanto, mi auguro che a questo punto, tutti coloro che in Europa ancora dubitano di quanto sia importante modificare il nostro paradigma energetico, coloro che ancora nutrono dei dubbi sulla necessità di contrastare il cambiamento climatico, si rendano finalmente conto che, se non per queste ragioni, quantomeno per garantire la sicurezza dell'approvvigionamento energetico e per aumentare la competitività della nostra economia, dovremo tener fede realmente ai nostri impegni riguardo al cambiamento climatico e alle fonti di energia rinnovabile.
La risposta strutturale alle problematiche strutturali che ci troviamo ad affrontare consiste, in sostanza, nel risparmiare e diversificare.
Per risparmio intendo aumentare l'efficienza energetica laddove abbiamo un enorme potenziale inesplorato.
La diversificazione, invece, riguarda sia le fonti sia l'origine geografica dell'energia.
Entrambi gli elementi concorrono ad aumentare la sicurezza dell'approvvigionamento.
Dunque, l'adozione del nostro pacchetto sul cambiamento climatico e sulla sicurezza energetica è una questione estremamente urgente.
Il compito del Consiglio europeo sarà quello di inviare un segnale in merito e predisporre ogni cosa per il raggiungimento di un accordo politico entro, speriamo, il prossimo dicembre.
Ritengo sia una responsabilità importante per il Consiglio europeo dimostrare che il "no” espresso in merito al Trattato di Lisbona non sarà una scusa per evitare di agire.
Non deve tradursi in una paralisi per l'Europa.
Dobbiamo dar prova di saper trovare la strada giusta per assicurare quell'Europa efficiente e democratica che è negli intenti del Trattato.
Permettetemi di concludere con un'osservazione di carattere più politico.
Ritengo che tutti noi - ovvero i fautori del Trattato di Lisbona, questo Parlamento e la Commissione - non dovremmo scusarci per il fatto di sostenerlo, poiché la concorrenza là fuori è più forte che mai, sarà più agguerrita che mai.
Ci serve un'Unione europea che funzioni meglio per i nostri cittadini, che sappia rispondere alle concrete sfide che si prospettano.
Sono sfide che permarranno: i problemi legati alla sicurezza energetica, al terrorismo internazionale, alla competitività rafforzata delle potenze emergenti, all'immigrazione, sono tutte problematiche reali che dobbiamo affrontare in maniera più efficiente.
Quindi, non scarichiamo la colpa sull'Unione europea.
Siamo onesti.
E' vero che molto spesso i referendum sull'Europa hanno dato esito negativo.
Ma siamo franchi fino in fondo.
Se sottoponessimo a referendum gran parte delle nostre politiche nazionali e delle nostre iniziative, siamo sicuri che il risultato sarebbe sempre favorevole?
Perciò non incolpiamo sempre l'Unione o le Istituzioni europee.
La verità è che, oggi, assumere decisioni a livello europeo, nazionale e regionale è diventato molto difficile.
Pertanto, occorre essere saggi, prudenti e seri in proposito.
Non incolpiamo sempre l'Unione europea.
Al contrario, dovremmo adoperarci per migliorarla: essere umili di fronte alle difficoltà, comprendere che cosa non va, apportare i miglioramenti del caso, senza mai venir meno all'impegno preso.
A mio avviso, il modo migliore per riuscirci è evitare il pessimismo e non arretrare in una situazione di crisofilia, una crisi fine a se stessa.
Il pessimismo non risolverà il problema.
E' vero, ci troviamo in seria difficoltà, ma dobbiamo superarla e non cadere in depressione.
Il miglior modo per dimostrare il nostro impegno verso il progetto - e a tale proposito, accolgo con entusiasmo le intenzioni della Presidenza francese - è lavorare concretamente sugli ambiti più importanti in cui l'Unione europea può produrre dei risultati e aiutare i nostri Stati membri a rispondere a quei problemi che sono, di fatto, la principale preoccupazione dei nostri cittadini.
Mi auguro che non ci lasceremo demoralizzare e che sapremo mantenere la nostra linea.
Quel che ci occorre sono marinai e condottieri che sappiamo navigare su mari calmi e in tempesta.
Ritengo sia bene mantenere la rotta e proseguire con il nostro progetto, cosicché l'Europa risulti più necessaria che mai.
(Applausi)
a nome del gruppo PPE-DE. - (FR) Signora Presidente, signor Presidente in carica del Consiglio, signor Presidente della Commissione, onorevoli colleghi, la maggioranza degli elettori irlandesi ha espresso la propria opposizione al Trattato di Lisbona.
Il mio gruppo rispetta tale decisione, così come rispetta quella dei 18 Stati membri che si sono finora pronunciati a favore del Trattato e l'hanno ratificato.
L'Unione europea è fondata sulla libertà d'espressione e sulla democrazia.
Dunque, in quanto democratici, auspichiamo che tutti gli Stati membri si pronuncino in merito alla ratifica del Trattato.
Sarà solo alla fine di questo processo che il Consiglio europeo potrà decidere il percorso da seguire; in altre parole - per quanto sia rispettabile la decisione dell'Irlanda - nessuno Stato membro può impedire agli altri di esprimere liberamente la propria opinione.
Ci auguriamo che questa settimana il Consiglio europeo proceda a un'analisi calma, responsabile e costruttiva della situazione generata da questo voto.
I membri PPE del mio gruppo auspicano che il Consiglio europeo esorti gli Stati membri che non l'hanno ancora fatto, a procedere con l'opportuna ratifica del Trattato.
Onorevoli colleghi, il popolo d'Irlanda si è pronunciato.
Ha espresso i propri timori riguardo alla finalità dell'integrazione europea, alle modalità di gestione dell'Europa, al futuro della politica agricola, ai negoziati dell'OMC e alla politica fiscale.
Il voto irlandese riflette le difficoltà di molti nel comprendere la complessità dell'Unione europea, la cui utilità non è sempre evidente.
E' l'espressione dei dubbi di moltissimi cittadini riguardo alla finalità stessa dell'integrazione europea.
Perfino la motivazione che è stata mia e della mia generazione, ovvero la volontà di assicurare la pace nel nostro continente, non è più compresa dalle nuove generazioni.
Il "no” degli irlandesi è anche un'esortazione a definire meglio gli obiettivi dell'Europa e a spiegare meglio le ragioni che spingono a proseguire nell'integrazione.
Il Parlamento europeo, che adotta spesso testi di difficile lettura, non può esimersi da questo esercizio.
Ma votando "no” gli irlandesi hanno forse voluto dire che in materia di clima, energia, nuova distribuzione alimentare, sicurezza personale, migrazione o politica estera i nostri paesi sono autosufficienti e possono confrontarsi ad armi pari con Stati Uniti, Cina, India e Brasile?
Non credo proprio.
Votando "no” gli irlandesi hanno forse voluto dire che la solidarietà verso i paesi più poveri, di cui loro stessi hanno ampiamente e giustamente beneficiato nel corso degli ultimi decenni, è un valore decaduto, sostituito ormai dal principio secondo cui ognuno fa per sé?
Ne dubito.
E infine, votando "no” gli irlandesi hanno forse voluto voltare pagina in materia di integrazione europea ed esprimere il proprio dissenso riguardo all'adesione di un paese come la Croazia?
Non credo proprio.
I membri PPE del mio gruppo sono convinti che il Trattato di Lisbona, che è stato oggetto di lunghi negoziati ed è stato firmato dai 27 Stati membri, rappresenti un progresso importante rispetto al Trattato di Nizza, poiché permette all'Europa di funzionare meglio, dotandola degli strumenti necessari per far sentire la propria voce sulla scena globale.
Mi auguro una cosa soltanto: che il periodo di introspezione dell'Europa si concluda al più presto, poiché è arrivato il momento che i nostri paesi - permettetemi l'espressione - smettano di piangersi addosso e comincino a collaborare per superare i problemi e le sfide reali, quelle stesse sfide che dovrebbero spingerci all'azione e che provocano l'inquietudine profonda, talvolta la collera - come avremo modo di vedere ancora una volta giovedì a Bruxelles - di coloro che si vedono indeboliti o addirittura handicappati dall'attuale congiuntura.
Signor Presidente in carica del Consiglio, la mia richiesta è che domani, in sede di Consiglio, si tenga conto dei problemi reali, del benessere dei cittadini europei e che si affronti di petto la questione di tutti gli aumenti che preoccupano così tanto i nostri concittadini.
Nel contesto di questo acceso dibattito, i membri PPE del mio gruppo fanno appello alla calma e al raziocinio.
Prestiamo ascolto agli irlandesi, impariamo dal voto che hanno espresso e trattiamo con il medesimo rispetto il popolo delle altre nazioni europee.
(Applausi)
a nome del gruppo PSE. - (DE) Signora Presidente, sono otto anni ormai che lavoriamo costantemente alla ratifica di questo o quel trattato.
Ci stiamo sfiancando di ratifiche.
Nel corso di questi otto anni, l'Unione europea ha attraversato un periodo di introspezione, concentrandosi sulle proprie riforme istituzionali, sebbene con scarso successo.
La stessa Unione europea che impone ai paesi candidati di sottoporsi a processi di trasformazione sembra incapace di gestire il proprio.
Che ne è della nostra credibilità in questo modo?
Signor Presidente della Commissione, lei ha giustamente affermato che le Istituzioni europee non devono essere sempre incolpate e che non dobbiamo permettere che vengano sempre utilizzate come capro espiatorio.
Ha assolutamente ragione, ma di preciso, chi le starebbe usando come capro espiatorio?
Nelle capitali europee, ci sono moltissime persone che prenderanno parte al Consiglio di giovedì e che immancabilmente, rientrando a casa da Bruxelles, se il Consiglio avrà avuto un esito positivo, dichiareranno: "E' stato tutto merito nostro, dei capi di Stato e di governo”, mentre se il Consiglio sarà stato un insuccesso, sosterranno: "Tutta colpa loro, di quelli di Bruxelles!”
La invito a ripetere in Consiglio quello che ha dichiarato qui oggi.
Peraltro, in quest'Aula abbiamo discusso apertamente con lei, mentre i capi di Stato e di governo si riuniranno ancora una volta a porte chiuse, giovedì.
Bisogna porre fine anche a questa prassi.
Che gli Stati membri se ne assumano la responsabilità!
(Applausi)
Ci troviamo in una spirale discendente, una spirale negativa, molto pericolosa.
Il processo di integrazione europeo è a rischio.
Il popolo irlandese ha tenuto un referendum e noi dobbiamo rispettarne il risultato, tuttavia c'è un aspetto che mi allarma molto.
Ad eccezione del Sinn Féin - su cui non voglio sprecare parole in questa sede - tutti i partiti irlandesi, il PPE-DE, i liberali e il nostro stesso partito si erano espressi a favore del "sì” e tuttavia gli irlandesi hanno votato "no”.
Questo è dunque un segnale d'allarme che riguarda tutti, compresi noi in quest'Aula: ci troviamo di fronte a una crisi di fiducia, una crisi di diffidenza nei confronti delle istituzioni nazionali e, tanto più, di quelle sovrannazionali.
Non c'è bisogno che applaudiate.
E' opinabile, a mio avviso, che la sovranità irlandese sia rappresentata dall'ideologia del partito UKIP.
Gli irlandesi possono fare a meno della vostra protezione.
Permettetemi di essere molto chiaro: dobbiamo essere coesi di fronte a questa crisi di fiducia e considerarla con grande serietà.
Signor Presidente della Commissione, mi domandavo quando avrebbe finalmente speso qualche parola riguardo al suo Commissario McCreevy oggi.
(Applausi)
Il Commissario McCreevy è responsabile del mercato interno dell'Unione europea: quello stesso mercato interno che, a causa della mancanza di equità sociale che lo contraddistingue, è comprensibilmente considerato da un numero sempre maggiore di cittadini come una minaccia, anziché un'opportunità.
Quello stesso uomo, responsabile per il mercato interno in seno alla sua Commissione, recatosi in Irlanda, ha dichiarato di non aver letto il Trattato di Lisbona e di aspettarsi che nemmeno gli elettori l'avrebbero fatto.
Come è possibile che questo rafforzi la fiducia del pubblico?
(Applausi)
Mi consenta di dirle che la miglior misura socio-politica che possa proporre il 3 luglio nell'interesse dell'Europa è sollevare dall'incarico il Commissario McCreevy, poiché ha dato prova di non esserne all'altezza.
E' inammissibile, a mio avviso, che un Commissario per il mercato interno rappresenti un approccio alla politica tanto distorto.
L'obiettivo del Commissario McCreevy è pervenire alla deregolamentazione del mercato interno fino al limite massimo, a qualunque costo e senza alcun ammortizzatore sociale a livello comunitario o di Stati membri: è questa la crisi percepita dai cittadini europei!
Signor Presidente, è necessario che prenda provvedimenti riguardo a questo Commissario!
(Applausi)
Avrei anche apprezzato un suo commento in merito alla crisi dei mercati finanziari.
Non l'ho ancora sentita pronunciarsi riguardo al tumulto del settore finanziario.
Vorrei rivolgere un'osservazione anche all'onorevole Daul: ci sono 21 capi di governo nell'Unione europea, che fanno capo alla sua famiglia politica o ai liberali, e altrettanti membri della Commissione.
Sono lieto di riconoscere che il gruppo PPE-DE in questo Parlamento ha dimostrato grande apertura mentale verso determinate misure di politica sociale.
La esorto dunque a confrontarsi con i suoi capi di governo e con i suoi colleghi al Consiglio!
Ciò che occorre all'Europa è un'azione concertata nell'arena sociale.
Il suo gruppo detiene la maggioranza in Europa, in seno al Consiglio, alla Commissione e anche in questo Parlamento.
Per una volta, onorevole Daul, potrebbe dimostrare la responsabilità sociale alla quale ha appena fatto appello.
La invito a farlo, per esempio, riguardo alla relazione del collega Poul Nyrup Rasmussen sul controllo dei mercati finanziari internazionali.
La invito ad accompagnare con i fatti le sue altisonanti dichiarazioni sulla responsabilità sociale.
Un caloroso benvenuto a lei, onorevole Daul!
(Applausi)
Troveremo il sistema per uscire da quest'impasse, ne sono certo.
In un modo o nell'altro, riusciremo a far tornare a bordo gli irlandesi.
Ma questo non ci aiuterà!
Dobbiamo riconoscere che, un tempo, il movimento europeista aveva un'anima.
Come ha ricordato l'onorevole Daul, questo avveniva nel dopoguerra, quando la mistica pacifista univa i popoli.
Oggi è il movimento antieuropeista ad avere un'anima, un'anima estremamente attiva, come potete vedere.
Hanno percorso tutta l'Irlanda, salendo scale, suonando campanelli, facendo propaganda e distribuendo volantini.
Erano dappertutto.
E dov'erano gli europeisti?
Dov'è il movimento che promuove l'integrazione europea?
Dov'è finita la passione che avevamo un tempo?
Si è spostata sull'altro fronte, il fronte che critica l'Europa, alla destra dello spettro politico.
Anima coloro che criticano l'Europa, per il semplice motivo che hanno paura.
Ma in Europa, questo connubio di declino sociale e paura ha sempre aperto la strada al fascismo.
Pertanto esorto tutte le forze democratiche costruttive d'Europa a prendere sul serio questo movimento!
Uniamo ancora una volta le forze per un solo obiettivo: ricordare a noi stessi che nessun progetto è mai stato più efficace ai fini della salvaguardia della pace in Europa e nel mondo di quel movimento transnazionale, interculturale e interreligioso, basato su un giusto equilibrio degli interessi sociali, che si chiama Unione europea.
E' un progetto per cui vale la pena battersi, poiché non possiamo permettere che queste persone abbiano la meglio.
(Applausi)
a nome del gruppo ALDE. - (EN) Signora Presidente, durante il viaggio che lo porterà a Bruxelles domani, invito il Primo Ministro irlandese a riflettere sulle parole di una canzone del gruppo pop irlandese U2: "Where did it all go wrong?”, "Che cosa è andato storto?”
Anche gli altri capi di Stato e di governo dovrebbero domandarsi come mai, alla vigilia di una nuova Presidenza francese, siamo tornati al punto di partenza: da Nizza a Nizza.
E' evidente che all'interno di ogni Stato membro c'è un'ampia maggioranza a favore dell'Unione europea.
Quel che è molto meno evidente è che ci sia una maggioranza a sostegno di un'ulteriore integrazione.
Non abbiamo affatto la certezza che un qualsivoglia trattato ottenga la maggioranza in uno qualsiasi dei paesi europei.
La fiducia nelle Istituzioni sta venendo meno.
Pertanto è inutile che alcuni spiritosi a Berlino fischiettino un altro successo degli U2 "With or without you” ("Con o senza di te”), o che da Parigi si esortino gli irlandesi a votare di nuovo.
Come sottolineava Brecht: non si può dissolvere il popolo.
Tuttavia, poco meno di un milione di persone ha votato "no” e in uno scenario punteggiato di menzogne, i cittadini non sono convinti.
Perché?
Innanzi tutto perché abbiamo fatto ben poco per persuaderli dei cambiamenti che andiamo caldeggiando.
La Commissione ha approntato un Piano D per il dialogo, ma non esiste corrispettivo negli Stati membri.
Certo, il Parlamento e la Commissione hanno il compito di spiegare l'Unione europea, ma anche i singoli governi nazionali, ogni giorno, non solo alla vigilia della ratifica dell'ennesimo trattato.
Ed è una responsabilità che dev'essere condivisa anche dai partiti politici, non solo a livello europeo, ma all'interno di ciascuno Stato membro.
In secondo luogo, benché l'UE abbia generato grande ricchezza, tale ricchezza è oggi accumulata in maniera meno onesta e ripartita con minor equità.
I nostri leader politici ed economici si scontrano con enormi questioni di natura etica.
E, onorevole Schulz, mi dispiace che di questi tempi lei possa contare solo su cinque capi di Stato o di governo, tuttavia tali questioni valgono nei paesi guidati dai socialisti tanto quanto in qualsiasi altro paese!
(Applausi)
Infine, i cittadini europei non sono convinti perché, a dispetto di tutte le libertà per le merci e i capitali - e perfino per i servizi - la nostra Unione non è famosa per le libertà individuali.
Complicazioni transfrontaliere in materia di diritto civile - custodia dei figli nei casi di divorzio, problemi con le proprietà all'estero - riempiono i sacchi postali indirizzati agli eurodeputati.
L'assenza di tutele in caso di reati transfrontalieri e un approccio trascurato alla protezione dei dati rafforzano il malcontento.
Troppo spesso le promesse teoriche dell'UE vengono disattese nella pratica.
Questo è il contesto in cui è necessario valutare la nostra risposta all'Irlanda.
All'interno di quest'Aula, vogliamo il nuovo Trattato.
Sappiamo che contribuirà a porre rimedio a questi malfunzionamenti.
Ma al di là di questa foresta di vetro e metallo, tutto ciò appare molto meno chiaro.
Pertanto, il suggerimento del mio gruppo al Consiglio è il seguente.
Cominciate sul serio a fare l'Europa: potenziando il commercio, contrastando il cambiamento climatico e l'aumento del prezzo dei beni alimentari e del petrolio.
Lasciate che coloro che lo desiderano, procedano alla ratifica del Trattato.
All'occorrenza, accontentatevi di Nizza.
Servitevi della clausola passerella per accelerare il potenziale europeo di soluzione dei problemi.
Dimenticate il Presidente a tempo pieno, finché non avrete stabilito le mansioni dello stagiaire semestrale.
Avviate un'ampia campagna per ricordare ai cittadini perché esiste l'UE, illustrate loro come funziona e spiegate per quale motivo "The EU is good for you”, ovvero "L'UE ti fa bene”, come la proverbiale pinta di Guinness.
L'Europa significa troppo per troppe persone per lasciare che questa crisi l'arresti di colpo.
(Applausi)
a nome del gruppo Verts/ALE. - Signor Presidente, onorevoli colleghi, noi abbiamo sempre detto che quello di cui l'Unione europea ha bisogno è di una Costituzione breve, con una carta dei diritti vincolanti, procedure decisionali democratiche, trasparenti, competenze limitate ma reali, risorse economiche conseguenti.
Una Costituzione, cari colleghi, elaborata da questo Parlamento o da un'Assemblea costituente, da difendere con forza e convinzione, senza ipocrisie, da ratificare per via parlamentare o da un referendum europeo.
Io rispetto, rispetto molto la volontà degli irlandesi, ma nessuno mi convincerà mai che un referendum al quale hanno partecipato la metà degli elettori sia più democratico di una ratifica parlamentare.
Se la maggioranza dei popoli e degli Stati votano sì, si va avanti, e coloro che votano no possono allegramente restare fuori e negoziare, come già diceva il trattato Spinelli nell'84, "un sistema di rapporti nuovi e meno stretti”.
Cosa è successo in questi anni?
Gli Stati membri e la Commissione hanno scelto la via di un trattato complicato, contraddittorio, difficile da vendere, negoziato nell'ultima fase in segreto, in fretta, e reso ancora meno leggibile da eccezioni e protocolli, e hanno confermato l'obbligo di ratifica all'unanimità, in perfetta linea con il complesso spagnolo del cane e dell'ortolano, che non mangia né lascia mangiare.
Come se non bastasse l'Unione europea continua ad approvare politiche sbagliate, deboli, come la direttiva Jackson ieri, oggi la Weber, incapaci di dare una prospettiva positiva e di speranza, dove ogni cosa, dai diritti dei lavoratori a quelli dell'ambiente, a quelli dei migranti, trovano spazi sempre più ristretti, dove le lobby industriali hanno più voce dei cittadini, dove l'interesse europeo è introvabile, seppellito dagli urletti di questo o di quel governo, dove il diritto di scelta e le libertà individuali o l'arrivo di nuovi europei viene vissuto come un'insopportabile attacco all'identità di popoli che, come quello italiano e quello irlandese, hanno migranti sparsi in ogni parte del mondo.
E' possibile e forse anche auspicabile che i paesi che devono ancora ratificare lo faranno.
E' possibile che il governo irlandese ci farà qualche proposta brillante.
Ma la soluzione diplomatica non basta!
La soluzione diplomatica non basta.
Oggi occorre più che mai affermare alto e chiaro che l'Europa dei governi, dell'opacità e della non chiarezza è quella che ha perso; quella che ha rifiutato la Costituzione e che continua a fare politiche sbagliate, di conservazione, di chiusura nazionalista, di egoismo; quella che ha ucciso lo spirito della Convenzione europea del 2003 per arrivare a un accordo su un testo positivo ma minimo e senz'anima.
Tutto questo però non rende un'Europa unita più democratica e più capace di agire meno necessaria.
Ciò di cui oggi c'è bisogno è di un'iniziativa che parta dalle forze politiche e da quegli Stati membri convinti della necessità di un'Europa più efficiente, più democratica, più coesa, dal momento che non è più necessario, non è più possibile, continuare con il trattato di Nizza.
Un'iniziativa dove non ci sia spazio per coloro che non vogliono andare avanti.
a nome del gruppo UEN. - (EN) Signora Presidente, vorrei ringraziare il Presidente in carica, il Presidente della Commissione e i miei colleghi per i loro interventi.
Ovviamente, ciò che è accaduto non era previsto.
Il "no” dell'Irlanda rappresenta un'inversione di rotta da parte di un insieme di elettori all'interno dell'Unione, rispetto al progetto europeo.
A fronte della diversità di coloro che si sono opposti al Trattato nel referendum tenutosi in Irlanda, in virtù dei diversi punti di vista - in molti casi sia politicamente sia ideologicamente contrapposti gli uni agli altri - è difficile estrapolare la ragione esatta per cui la popolazione ha votato "no”.
Ciò che richiediamo è che ci venga accordato del tempo per osservare e analizzare i risultati del referendum, al fine di individuare le possibilità e le modalità per proseguire nel percorso.
Poiché questo voto - come ribadito anche dai fautori del "no” - non è un voto contro l'Europa, sebbene alcuni esponenti del fronte del "no” abbiano votato contro ogni singolo referendum europeo organizzato sin dall'adesione dell'Irlanda nel 1972.
Essi sostengono che non si tratti di un voto contro l'Europa e neppure di un espediente per sminuirne l'operato.
Tuttavia, il loro slogan durante la campagna referendaria era "votate no per un'Europa più forte”.
A questo punto, forse i fautori del "no” potrebbero spiegarci a che tipo di Europa più forte aspirano, quali soluzioni vorrebbero avanzare in merito alle modalità di gestione delle sfide e delle difficoltà globali che ci si prospettano.
Oggi, agricoltori e autotrasportatori si sono riuniti a Bruxelles per protestare contro il rincaro del combustibile.
In questo stesso periodo, l'anno scorso, un barile di petrolio costava 48 dollari; oggi ne costa 140.
In questo stesso periodo, l'anno scorso, i beni alimentari ad Haiti erano accessibili anche agli strati di popolazione più poveri; oggi ci sono sommosse nelle strade a causa della penuria di cibo e delle difficoltà che questo comporta.
Queste sono le sfide che dobbiamo affrontare a livello europeo; queste sono le problematiche a cui dobbiamo trovare una soluzione.
Non dimentichiamoci che non è la fine del mondo.
Ci siamo già trovati in questa situazione: sia i francesi sia gli olandesi hanno detto "no” a un precedente Trattato e tuttavia, si è poi trovato un meccanismo per organizzarci e avanzare con il progetto europeo.
Non è il momento di recriminare o puntare il dito.
Tuttavia, a dispetto di ciò che possono pensare alcuni contestatori all'interno di quest'Aula, è tempo di mostrare rispetto: rispetto non solo per gli elettori irlandesi, che hanno espresso democraticamente la loro opinione in merito a questo Trattato, ma anche per gli altri paesi e i loro diritti individuali in merito alle modalità operative e a come intendono ratificare il Trattato.
Non spetta a noi imporre agli altri quali progressi possano o non possano essere compiuti.
Voglio dire a coloro che indossano una maglietta verde in quest'Aula che, oltre a mancare di rispetto a questo Parlamento e ai suoi deputati, essi non rappresentano in alcun modo il popolo irlandese o la nazione irlandese.
(Applausi)
Vorrei sottolineare che questi sciovinisti alla mia sinistra, che sostengono di difendere i diritti del popolo irlandese, sono gli stessi che sono apparsi alla televisione irlandese mentre celebravano il "no” dell'Irlanda in un pub di Bruxelles.
Certo, sono stati consumati fiumi d'alcol, ma che rispetto hanno dimostrato per il popolo irlandese e per la nostra bandiera, che hanno utilizzato come tovaglia su cui appoggiare i loro boccali?
Ecco cosa rappresenta questo gruppo; questo è tutto il rispetto che portano al popolo.
(Applausi)
Consentiteci di proseguire.
Il progetto europeo vale la pena di essere salvato.
Non è solo un progetto di pace e prosperità, ma anche di solidarietà.
Diversi anni fa, Sean O'Casey, il poeta irlandese, scrisse in Giunone e il pavone: "Ho alzato spesso gli occhi al cielo, domandandomi: cos'è la luna e cosa le stelle?”
Forse oggi, la nostra generazione dovrebbe porsi una domanda: qual è il vero significato dell'Unione europea e dove vogliamo andare?
(Applausi)
a nome del gruppo GUE/NGL. - (FR) Signora Presidente, signor Presidente della Commissione, signor Presidente in carica del Consiglio, onorevoli colleghi, il Consiglio europeo darebbe prova di saggezza nel trattenersi dal mostrare qualsivoglia forma di arroganza nei confronti del popolo irlandese, il quale non ha fatto altro che esercitare un diritto democratico sancito dalla propria Costituzione.
Anziché esortare alla prosecuzione del processo di ratifica nel tentativo di isolare questa nuova pecora nera, sarebbe meglio dedicarci a una lucida analisi della situazione.
Secondo il mio gruppo, il "no” irlandese, particolarmente forte presso i ceti popolari, la cui partecipazione al voto è stata, ricordiamolo, molto più massiccia che in passato, rivela l'aggravamento della crisi di legittimità dell'attuale modello europeo.
Tale crisi, che era già all'origine del "no” francese e olandese e si è manifestata con modalità differenti altrove, è presente ovunque, in forma latente.
Ricordiamo la mobilitazione generale contro la direttiva Bolkestein; il dibattito suscitato dai processi Laval e Viking, soprattutto nei paesi scandinavi, o in Germania, dopo la sentenza Rüffert.
A questo proposito, vorrei dire all'amico onorevole Martin Schulz che condivido pienamente quanto ha dichiarato in merito al Commissario McCreevy.
Il problema è che tali decisioni - quelle che ho appena ricordato - non sono state prese dal Commissario McCreevy, bensì dalla Corte di giustizia, sulla base di articoli specifici (articoli 43 e 49 degli attuali Trattati, ripresi dal Trattato di Lisbona).
Ricordiamoci, inoltre, della portata politica del grande sciopero presso gli stabilimenti Dacia, in Romania, contro l'Europa low cost.
Guardate la rabbia degli agricoltori o delle piccole aziende ittiche, che si sentono strangolati.
All'origine di tutte queste situazioni è, innanzi tutto l'attuale modello socioeconomico europeo, il quale, anziché dare sicurezza, rafforza la precarietà.
Ecco, dunque, il problema numero uno.
Un altro fattore in causa è la modalità di funzionamento dell'Unione.
Le decisioni vengono assunte lontano dal popolo e senza coinvolgerlo.
Ci si accontenta di spiegare ai cittadini, anziché consultarli.
La scelta deliberata di presentare il Trattato di Lisbona in una forma del tutto illeggibile per i non esperti del settore è, a questo proposito, una magnifica illustrazione di ciò che definirei "la sindrome della torre d'avorio”, la quale ha effetti devastanti sui nostri concittadini, soprattutto nelle nazioni meno popolose, che hanno l'impressione di essere sballottate in funzione degli interessi degli Stati più potenti.
Infine, in molti paesi, tra cui l'Irlanda, si stanno moltiplicando gli interrogativi sul ruolo dell'Europa sulla scena internazionale, dove ci si aspetta che faccia prevalere in maniera molto più risoluta la forza della politica rispetto alla politica della forza.
Rifuggire tali interrogativi significherebbe soltanto esacerbare la crisi in Europa; gestirli in assoluta trasparenza, invece, sarebbe un primo passo per avvicinarci alla loro risoluzione.
a nome del gruppo IND/DEM. - (EN) Signora Presidente, dato che nessun altro l'ha detto, voglio farlo io: ben fatto, Irlanda!
(Applausi da alcuni banchi)
Eppure, prima che fosse comunicato il risultato ufficiale, il Presidente Barroso affermava, con aria più sfuggente e falsa che mai, nel corso di una conferenza stampa a Bruxelles, che - a dispetto delle regole della casa - il Trattato non era morto e che l'Europa avrebbe proseguito il suo cammino.
Francamente, l'ho trovato uno spettacolo penoso; un insulto alla democrazia.
E' perfettamente chiaro a tutti che il processo di ratifica, così come l'attuazione del Trattato, debbano arrestarsi ora.
Un tempo, a seguito del "no” francese e olandese, pensavo negaste la realtà, ma ora mi rendo conto che dietro a questo atteggiamento c'è un nuovo fenomeno: "l'euronazionalismo”, la mistica politica più pericolosa diffusasi in Europa dal 1945.
Ignorate gli elettori, state distruggendo la democrazia e avete dimostrato che non vi fermerete davanti a nulla.
Ebbene, interrogatevi: perché oggi la classe politica è così impopolare?
Nel corso di questa giornata, Presidente Barroso, questo Parlamento eleggerà un nuovo Commissario per la giustizia ed è probabile che, da domani, un ex truffatore condannato assuma la carica di Commissario per la giustizia dell'Unione europea.
In realtà, non avete alcun bisogno dello UK Independence Party, state distruggendo da soli l'immagine dell'Unione europea agli occhi degli elettori.
Complimenti a tutti!
(Applausi da alcuni banchi)
(EN) Signora Presidente, mi permetta di ricordare a questo Parlamento che lo Stato di diritto è più importante delle leggi stesse.
(Fragorose proteste)
Lisbona richiedeva l'unanimità.
Ignorate questo e ignorerete l'intero Stato di diritto.
Gli irlandesi non rappresentano solo il 10 per cento dell'UE, bensì il 100 per cento di coloro a cui è stato concesso di votare e tutti loro sono consapevoli, come del resto lo siamo anche noi, che anche altri avrebbero votato "no”, se gliene fosse stata data la possibilità.
(Proteste ancor più fragorose)
Lisbona era incomprensibile e gli irlandesi sapevano perché.
Altri avrebbero votato "no” se gliene fosse stata data la possibilità.
Insinuare ora che il processo debba continuare, architettare ingegnosi espedienti per risuscitare Lisbona in aperto contrasto con la volontà popolare è un atto di arroganza di proporzioni macroscopiche, ma del resto non è la prima volta che accade.
Dopo il rifiuto del precedente Trattato, il ministro degli Esteri austriaco si presentò al cospetto di quest'Assemblea gloriandosi di 36 tra progetti e istituzioni intenzionati a proseguire, i quali, tuttavia, continuano a non avere alcuna legittimazione, dopo la mancata unanimità sulla ratifica del Trattato di Lisbona.
Ho un messaggio per voi da parte di Edmund Burke: "Il popolo è sovrano, non voi, ignorate questo e lo Stato di diritto e lo farete a vostro rischio e pericolo”.
(Applausi da alcuni banchi)
Presidente della Commissione. - (FR) Signor Presidente, vorrei sottolineare, in quest'occasione, l'apprezzabile consenso riscontrato in quest'Aula riguardo alle future azioni da intraprendere.
Noi tutti riteniamo, con solo qualche eccezione che non fa che aggiungere colore al dibattito, che sarebbe opportuno che tutti gli Stati membri completassero il loro processo di ratifica.
Del resto è l'opinione espressa dal governo irlandese e dai deputati, nello specifico l'onorevole Crowley, il quale, da cittadino irlandese, ha dichiarato che tutti i paesi hanno lo stesso diritto di esprimere la propria opinione.
Se potessimo dunque concludere questo processo, saremmo nella posizione di poter discutere la questione in maniera costruttiva con i nostri amici irlandesi, in uno spirito di solidarietà, poiché non può esistere unione senza solidarietà.
Trovo che questo sia il processo per il consolidamento del consenso e mi auguro che venga ulteriormente rafforzato dal dibattito di domani e dopodomani in seno al Consiglio europeo.
Comunque sia, è questa la posizione che la Commissione intende presentare al Consiglio europeo.
Allo stesso tempo, come è stato giustamente sottolineato dall'onorevole Watson e da altri, è importante non cadere nella paralisi, limitandosi ad analizzare soltanto la questione istituzionale.
Il modo migliore per consolidare la legittimità democratica dell'Unione europea è fornire risultati concreti e dimostrare che lavoriamo per i nostri concittadini; il mondo non può certo aspettare che l'Europa assuma le sue decisioni istituzionali. Ci sono questioni urgenti come il cambiamento climatico, la sicurezza energetica e l'immigrazione, che necessitano di risposte da parte dell'Unione, anche all'interno dell'attuale quadro istituzionale.
Un altro punto, e qui mi rivolgo all'onorevole Martin Schulz, è evitare di trovare facili capri espiatori.
Ovviamente anch'io ho trovato piuttosto infelici le dichiarazioni del collega Commissario McCreevy.
Tuttavia, potrei citare altri commenti di esponenti politici nazionali che non sono stati particolarmente costruttivi nell'ambito di questo processo, o addirittura di deputati di questo Parlamento, che non sempre dicono le cose che si vorrebbero ascoltare.
Siamo realisti!
D'altro canto, nella circoscrizione in cui ha fatto campagna il Commissario McCreevy ha vinto il "sì” e non credo che attaccare ora il Commissario irlandese sia il modo migliore per instaurare un dialogo costruttivo con i nostri amici irlandesi.
Concentriamoci sugli aspetti positivi, senza cercare di trovare facili capri espiatori; non sarebbe giusto.
Se agiamo in uno spirito di cooperazione con le nostre istituzioni, se ci concentriamo sui risultati che i cittadini si aspettano da noi, se creiamo l'atmosfera migliore per questo dialogo, sono convinto che si possa trovare una soluzione al problema.
Si tratta di un problema serio, è vero, che tuttavia può essere risolto.
Non certo con le recriminazioni, tanto meno con il pessimismo, la crisofilia o il disfattismo.
Lo risolveremo cercando di rafforzare, per mezzo di risultati concreti, la nostra legittimità democratica, riconoscendo che tutti noi dobbiamo adoperarci, a livello di Istituzioni europee e di governi nazionali, e ammettendo che abbiamo una responsabilità condivisa nel mantenere vivo il nostro ideale, l'ideale europeo.
(Applausi)
(EN) Signor Presidente, come sappiamo, l'UE si basa su quattro libertà: libertà di circolazione per le persone, le merci, i capitali e i servizi.
Jean Monnet, illustrando la propria visione dell'Europa, ormai diversi anni fa, disse - i miei colleghi scuseranno il mio francese stentato - "Nous ne coalisons pas des États, nous unissons des hommes”.
L'UE è incentrata sulle persone, non sui politici, pertanto, non solo dev'essere gestita dal popolo, ma il popolo stesso deve vedere ed essere convinto che sia così.
Lo scorso giovedì il popolo si è pronunciato e il verdetto è stato chiaro: la risposta è stata un semplice "no”.
Mi ricordo il contesto che fece da sfondo al primo Trattato costituzionale.
C'era la consapevolezza che l'UE si stesse allontanando sempre più dai cittadini e si percepiva l'esigenza di fare qualcosa in proposito.
L'impegno dichiarato fu quello di preparare un Trattato che avrebbe reso l'Unione più semplice, più trasparente, più vicina alla gente.
Eppure, il prodotto del lavoro dei politici fu un Trattato ancora più complicato, oscuro e distaccato dal popolo.
Di certo, i cittadini devono aver avuto la stessa impressione anche in merito a quest'ultimo Trattato.
La nostra risposta non può essere quella di continuare come se niente fosse accaduto.
Se la percezione dei cittadini è quella di un'UE sempre più distante da loro, i politici non possono continuare imperterriti per la propria strada, se non vogliono aggravare ulteriormente la situazione.
Oggi il nostro problema non dev'essere quello di discutere a che velocità si debba muovere l'UE, bensì in quale direzione.
Prestate ascolto al popolo e ve la indicherà.
Procedere con la ratifica sarà solo l'ennesima riprova che i leader dell'UE non hanno imparato nulla e che i politici continuano a ritenersi superiori, convinti che sia il popolo a sbagliare.
Per definizione, il popolo ha sempre ragione.
Si chiama democrazia.
Noi vogliamo un'Unione europea incentrata sulla gente, che rispetti il concetto di democrazia.
Pertanto, non dobbiamo ignorare il voto irlandese, ma ricostruire su di esso.
Dobbiamo arrestare il processo di ratifica e cominciare a prestare ascolto al popolo.
(Applausi)
Per concludere: nel suo vigoroso ed elegante intervento, l'onorevole Martin Schulz ha detto che esiste una crisi di fiducia.
Sono d'accordo con lui.
Il popolo ha perso fiducia nei politici.
Abbiamo ora la possibilità di riconoscerlo, di dimostrare che abbiamo ascoltato i cittadini e di riguadagnare e ricostruire la loro fiducia in noi.
Non è sufficiente che tutti noi diventiamo grandi oratori; dobbiamo dimostrare di saper essere anche grandi ascoltatori.
(Applausi)
(DA) Signor Presidente, no, no, no!
Ciò che è appena stato illustrato dall'onorevole collega non è democrazia.
Democrazia è dire: "Rispettiamo le decisioni irlandesi, come quelle di qualsiasi altro Stato membro”.
Pertanto, sottoscrivo le osservazioni avanzate dal Presidente della Commissione: in seno a questo Parlamento esiste un consenso in merito al processo, nel rispetto dell'Irlanda, ma anche di tutti gli altri Stati membri.
Continuiamo nel processo; è questo ciò che dobbiamo fare oggi.
In secondo luogo, basta pause, vi prego!
Basta periodi di "riflessione”.
Smettiamola di indugiare.
Concentriamoci sui problemi reali: ecco di cosa c'è bisogno.
Ovviamente, il Presidente Barroso deve difendere i suoi Commissari, compreso McCreevy.
Le nostre critiche al Commissario McCreevy non solo personali.
Quando il presidente del nostro gruppo parla del Commissario McCreevy, lo fa per via della sua politica, che è poi la politica del Presidente Barroso.
Il Presidente Barroso ha fatto diverse affermazioni sagge, ma parlando delle competenze concorrenti, non l'ho sentito dire nulla riguardo alla speculazione sui mercati finanziari a scapito dei prezzi dei beni alimentari; avrei apprezzato di sentirne parlare da lui, così come dal Commissario McCreevy.
Non ho sentito il Presidente Barroso affermare, a proposito della situazione economica, che in Europa mancano i posti di lavoro.
Avrei gradito sentirlo pronunciarsi in tal senso: a causa della crisi finanziaria, stiamo perdendo posti di lavoro.
Mi piacerebbe che la Commissione presentasse un nuovo piano di rivitalizzazione economica - non teorico, bensì un'azione coordinata di investimento.
Infine, il Commissario McCreevy sta ora cercando di sostenere che gli unici responsabili dell'attuale crisi finanziaria sono gli istituti e le società finanziarie - Standard & Poors, FTSE eccetera - e che li disciplineremo.
Ma si sa: ambasciator non porta pena.
Ritengo che in questo consesso, il Presidente della Commissione dovrebbe dirci: sì, ci troviamo di fronte a una crisi finanziaria, e sì, sono d'accordo, ci occorre una regolamentazione universale migliore di quella di cui disponiamo, cosicché la nostra risposta possa tradursi in nuovi posti di lavoro e un clima migliore e non in più soldi e in un approccio ancora più focalizzato su come creare profitti dal nulla, anziché dalla produzione e dall'occupazione.
Convinceteci di questo oggi e avrete trovato il messaggio concreto da trasmettere alla gente comune.
(EN) Signor Presidente, in quanto parlamentare irlandese, rappresento il 54 per cento di elettori che ha votato "no” e il 46 per cento che ha votato "sì”.
Gli autentici democratici non badano solo al risultato, ma si sforzano di rappresentare l'insieme della popolazione.
Io rappresento uno Stato sovrano, ma non si può difendere la sovranità del proprio Stato - nel mio caso, l'Irlanda - a meno che non si difenda la sovranità di tutti gli Stati membri.
In virtù di questo, se altri Stati membri decideranno di esercitare la propria sovranità e di ratificare, o meno, il Trattato di Lisbona, nessun autentico democratico che oggi si professi irlandese sarà legittimato a obiettare.
L'Irlanda parla per l'Irlanda; la Slovenia per la Slovenia.
Questa è vera democrazia e vera sovranità.
Una questione cruciale nel dibattito tenutosi in Irlanda riguardo a Lisbona era il principio di unanimità.
Perché il Trattato di Lisbona venga ratificato, ci occorre l'unanimità.
Tutti i 27 Stati membri devono concordare - il succo è questo.
Questo è il primo vero test di unanimità nell'ambito del Trattato di Lisbona.
Non possiamo fallire in questa prova ed è in questo che risiede la sfida.
In quanto politici, abbiamo il compito di essere all'altezza di tale sfida, di ascoltare i nostri concittadini, di trovare soluzioni e di impegnarci concretamente nella costruzione di un'Europa migliore.
Alcuni fautori del "no” in Irlanda hanno parlato di un accordo migliore.
Siamo ottimisti e ricerchiamo un accordo migliore per tutti i cittadini.
L'Irlanda ha bisogno di un po' di tempo e di spazio per riflettere e adoperarsi per trovare delle soluzioni.
Ma senz'altro in Irlanda non manca una disposizione positiva nei confronti dell'Europa.
Chi avrebbe potuto prevedere nel 1945, quando l'Europa era coperta di macerie, che nel 2008 avremmo celebrato 50 anni di pace?
Che questo ci sia d'ispirazione.
L'Europa è una realtà in divenire - difficile da costruire, certo, ma per la quale vale sempre, sempre la pena di impegnarsi.
Ecco perché oggi siamo qui.
I cittadini europei vogliono un'Unione che funzioni; così come i cittadini irlandesi.
Di questo sono convinta al 100 per cento.
Non deludiamoli.
(DE) Signor Presidente, signor Presidente in carica del Consiglio, il messaggio che ricevo dai governi è che si tratta di un problema irlandese.
Quando parlo con i cittadini, invece, il messaggio che ricevo è che si tratta di un problema europeo e di un conflitto con l'Europa.
I governi ci dicono che è un conflitto diplomatico.
I cittadini ci dicono che è un affronto alla loro sovranità; si sentono esclusi e profondamente frustrati.
I governi ci dicono che questo "no” è incomprensibile, ma quando ascolto i cittadini, mi dicono che è il Trattato e l'intero processo a essere incomprensibile.
I governi ci dicono che devono occuparsi dei reali problemi in agenda.
I cittadini sostengono che sono anni, ormai, che cercano di richiamare l'attenzione sui reali problemi in agenda; e permettetemi di dire al Presidente della Commissione che i cittadini non intendono certo forze armate, polizia e sicurezza interna, bensì responsabilità sociale e una risposta europea alla globalizzazione.
Intendono più democrazia e trasparenza.
Signor Presidente in carica, anziché chiedere al governo irlandese che cosa abbia indotto questo voto negativo, i governi dovrebbero domandarsi di chi sia davvero la colpa.
I governi hanno ignorato le scritte sui muri dopo il "no” in Francia e nei Paesi Bassi.
Si sono forse impegnati realmente per la soluzione di questi problemi concreti?
In fase di revisione del Trattato, hanno fornito un'autentica risposta alle aspettative deluse?
Forse gli appelli francesi a un nuovo ordine sociale e a una maggiore responsabilità ed equità sociale non sono stati abbastanza vigorosi?
Forse la richiesta di maggiore democrazia non era abbastanza chiara?
E voi che cosa avete fatto?
Vi siete limitati a rimaneggiare il Trattato, creando un'illeggibile accozzaglia di note, riferimenti incrociati e sottintesi, e ora vi domandate perché i cittadini lo rifiutino.
Quest'affronto alla sovranità implica un grosso rischio.
Non si tratta solo di un affronto al popolo irlandese; esiste, infatti, il pericolo che questo senso di frustrazione si diffonda e che l'intera popolazione europea dica: l'Irlanda ha votato per noi!
La responsabilità di tutto questo è dei governi!
E' arrivato il momento di agire.
(Il Presidente toglie la parola all'oratore)
(PL) Signor Presidente, questa discussione è estremamente tesa.
Vorrei invitare ad avere prudenza, grande prudenza, nel rilasciare dichiarazioni in merito all'esito del referendum irlandese.
Puntare il dito contro l'Irlanda o addirittura insinuare che debba essere esclusa dall'Unione arreca più danno all'UE del risultato stesso del referendum.
Purtroppo, l'onorevole Schulz, nella sua consueta concitazione, ha di fatto insinuato proprio questo.
Non dobbiamo dimenticare che l'atteggiamento paternalistico assunto da Bruxelles ha irritato gli irlandesi e ha costituito una delle ragioni per cui l'Irlanda ha votato contro il Trattato.
Non è vero che l'Europa soffrirà senza il nuovo Trattato.
L'Europa patirà a causa degli interessi contrastanti e dell'egoismo degli Stati membri.
Questo non ha nulla a che fare con l'Irlanda.
La politica estera europea risentirà dell'atteggiamento della Germania, per esempio, la quale aspira a stabilire buone relazioni bilaterali con la Russia, a scapito dei paesi dell'Europa centrale.
Anche la Francia è colpevole di aver chiuso un occhio sulla politica neo-imperialistica della Russia nella regione, riempiendosi, tuttavia, la bocca di clichè riguardo a come l'Europa, Polonia compresa, debba prendere il comando.
Il Trattato non dev'essere utilizzato come copertura per le nostre mancanze.
E nemmeno la decisione del popolo irlandese deve servire a questo scopo.
(Applausi)
(GA) Signor Presidente, il popolo d'Irlanda si è pronunciato.
Il voto che gli irlandesi hanno espresso lo scorso giovedì contro il Trattato di Lisbona non era un voto contro l'Europa.
Il posto dell'Irlanda è all'interno dell'Unione.
L'Irlanda - sia l'Irlanda del Nord che l'EIRE - ha ricavato benefici sociali ed economici dalla propria adesione, malgrado alcune difficoltà.
La questione era: il Trattato di Lisbona è vantaggioso per l'Irlanda, per il resto d'Europa o per il mondo in via di sviluppo?
Il testo è stato sottoposto all'esame della popolazione irlandese ed è stato rifiutato.
Pertanto, il Trattato di Lisbona è finito.
I cittadini irlandesi, come quelli francesi e olandesi prima di loro, vogliono un accordo migliore.
Oggi abbiamo la possibilità di riaprire il dibattito sul futuro dell'Europa.
Dobbiamo cogliere quest'occasione.
Sarebbe inaccettabile che i leader europei cercassero degli espedienti per aggirare la volontà democraticamente espressa dal popolo.
Il processo di ratifica deve arrestarsi, come è successo dopo il rifiuto della Costituzione europea.
Ma in questo frangente, dobbiamo ascoltare i cittadini irlandesi; dobbiamo ascoltare la popolazione.
In Irlanda sono emersi molti dei timori già sollevati in precedenza in Francia e nei Paesi Bassi.
E' necessario prestare ascolto a questi timori e darvi risposta.
Nel corso della campagna referendaria in Irlanda, sono emerse ripetutamente alcune questioni chiave: deficit democratico, perdita di potere dell'Irlanda sulla scena europea, neutralità e non-militarizzazione, diritti dei lavoratori e servizi pubblici, nonché l'impatto del Trattato sui paesi in via di sviluppo.
Queste problematiche devono essere affrontate.
La risposta al voto irlandese, sarà dunque una prova democratica per il progetto europeo: sarà in grado di ascoltare il popolo, ne rispetterà la volontà democratica, o alienerà i cittadini, ignorando tutto questo?
A mio avviso, la democrazia deve prevalere.
Dobbiamo ascoltare quanto ci è stato detto dai cittadini irlandesi.
Dobbiamo rifiutare qualsiasi illazione volta ad accantonarli per proseguire senza di loro, a isolarli o a incolparli.
E' necessario ascoltare con molta calma e attenzione quanto ci è stato detto dal popolo irlandese e i problemi che ha sollevato in materia di neutralità, militarizzazione dell'UE e democrazia; dobbiamo prestare ascolto alla voce dell'Irlanda e di altre piccole nazioni europee in merito ai diritti dei lavoratori, ai servizi pubblici e all'Europa sociale.
Dobbiamo porci in ascolto.
Dobbiamo cogliere l'occasione, ora, di confrontarci con il governo irlandese, di ascoltare il popolo irlandese e trovare una via per proseguire ed elaborare un testo che possa soddisfare tutti in futuro.
(EN) Signor Presidente, sono due i sentimenti principali che hanno caratterizzato la campagna referendaria.
Il primo era una diffusa sensazione che i cittadini venissero ulteriormente privati del potere decisionale, a favore di una burocrazia lontana.
Il secondo, forse ancora più radicato, era una perdita di valori.
Più precisamente, una mutazione di tali valori.
L'Irlanda, che si era gloriata dei propri valori cristiani, stava diventando una nazione materialistica.
Da venerdì, le critiche contro il mio paese si sono sprecate.
E' come se vi sentiste insultati.
Quello che è successo, di fatto, è che l'Irlanda ha pronunciato un deciso "No, grazie” al Trattato di Lisbona.
Se la risposta alla volontà democratica del popolo dev'essere indignazione, come ho sentito negli ultimi cinque giorni, allora c'è qualcosa che non va.
Non fatevi trarre in inganno: l'Irlanda è europeista.
Solo riteniamo, diversamente da voi, a quanto pare, che il progetto abbia perso la propria direzione.
Ha perso di vista la cosa più essenziale - la democrazia - e dimenticato l'unico popolo che conta - i suoi cittadini.
Dunque, prima di cercare di aggirare la nostra decisione democratica, ponetevi due interrogativi.
Primo: siete davvero convinti che questo Trattato supererebbe l'esame referendario negli altri 26 paesi?
E secondo: minacciare un paese per il fatto di essere democratico è forse un atto di democrazia?
(Applausi)
- (NL) Signor Presidente, più si va avanti e più i mandarini europei si comportano come politici autistici, completamente estraniati dal mondo reale, dai cittadini, di cui tuttavia continuano a proclamarsi rappresentanti.
Ora sostengono che la piccola Irlanda non abbia il diritto di opporsi a un Trattato europeo, che potrebbe essere presto ratificato da 26 dei 27 Stati membri.
Che arroganza!
Dopotutto, solo l'Irlanda ha detto "no”, perché solo all'Irlanda è stata concessa la possibilità di dire "no”.
Tutti noi sappiamo che il mostro di Lisbona, nato dall'abortita Costituzione europea come Frankenstein, verrebbe massicciamente rifiutato dall'elettorato di quasi tutti gli altri Stati membri, se a quegli elettori fosse data la possibilità di votare.
In nome della democrazia, il risultato di un'elezione democratica viene denigrato e accantonato.
Siamo lanciati verso uno Stato euro-nazista e totalitario.
(SL) La decisione del popolo irlandese è stata democratica e pertanto la rispettiamo; non c'è alcun bisogno di sollecitare noi democratici a dimostrare rispetto.
Su questo non ci sono dubbi. Tuttavia, a nostro avviso, non è sufficiente rispettare tale decisione, bisogna anche essere consapevoli delle conseguenze e comprendere, nel contesto irlandese ed europeo, come mai la maggioranza dell'elettorato di uno dei più affermati Stati membri dell'Unione si sia opposta a un Trattato che l'anno scorso era stato firmato dai capi di Stato - compreso quello irlandese - o di governo, nell'intento di fornire un'efficace risposta congiunta alle nuove, difficili sfide che ci si prospettano, siano esse legate all'ambiente, all'energia, all'immigrazione o alla sanità.
Concordo sul fatto che ci occorra del tempo per riflettere, tuttavia questo non può inficiare il proseguimento del processo di ratifica.
La ratifica non richiede ulteriori riflessioni e il processo dev'essere portato avanti.
Questo interessa non solo l'Irlanda e l'attuale Unione europea nel suo complesso, ma anche il futuro dell'Europa, che non è ancora del tutto unificata.
A questo proposito mi congratulo con la Presidenza slovena per tutti i proficui sforzi di avvicinamento dei paesi dei Balcani occidentali, e soprattutto per gli accordi di stabilizzazione e di associazione con la Serbia e la Bosnia-Erzegovina.
Dobbiamo accogliere con entusiasmo ogni passo avanti compiuto in quell'area nello spirito della prospettiva europea ed estirpare ogni elemento che possa generare conflitti; obiettivo reso possibile dalla dimensione europea.
Pertanto, raccomando di perseverare.
Mi auguro che la vittoria delle forze europeiste in Macedonia sproni il Consiglio a decidere di avviare i negoziati con quel paese, che è già un candidato e che ha già fatto parecchia anticamera.
Spero inoltre che il nuovo governo macedone, al quale è stato conferito un mandato forte, sappia mettere a frutto questa nuova fiducia in una politica che promuova gli sviluppi verso un'apertura dei negoziati.
(DE) Signor Presidente, ciò che mi aspetto dal Consiglio europeo di domani è una seria autocritica: autocritica per l'assoluta mancanza di comunicazione e informazione al pubblico in merito a questo nuovo Trattato europeo.
E' davvero sconcertante che i governi negozino trattati e organizzino addirittura elaborate cerimonie di apposizione delle firme, per poi tornarsene nelle rispettive capitali e non prenderli più in considerazione.
E' questa una delle principali cause della rabbia che ci siamo trovati ad affrontare in passato e che riscontriamo oggi in Irlanda.
(Applausi)
Vorrei che alcune lezioni venissero imparate: il Consiglio deve abbandonare una volta per tutte la sua tattica ostruzionista e avviare, congiuntamente alla Commissione e al Parlamento, una campagna di comunicazione o una strategia di pubbliche relazioni che ci permetta di prendere veramente a bordo i cittadini in questo viaggio verso l'Europa, anziché lasciarli ai margini della strada.
Al momento, le Istituzioni europee si stanno comportando come una coppia di genitori che mette al mondo un figlio per poi abbandonarlo per strada e non pensarci più.
Tutto ciò è semplicemente inaccettabile.
Ora dobbiamo affrontarne le conseguenze, il che significa elaborare una politica di comunicazione e informazione comune, che sia parte integrante del processo democratico.
E' questo il fondamento della democrazia. In questo modo, i cittadini comprenderanno la vera essenza dell'Europa, sentendosi anch'essi parte del progetto.
Sarò lieto di ascoltare i messaggi inviati dalla popolazione irlandese, ma quando l'onorevole Sinnott ci spiega, come ha fatto ieri, che la maggioranza degli elettori di una determinata cittadina ha votato contro il Trattato di Lisbona perché nella cittadina in questione è in costruzione un inceneritore ed esiste una normativa europea che promuove l'incenerimento dei rifiuti, allora mi domando cos'abbia a che fare tutto questo con il Trattato di Lisbona.
Abbiamo avuto modo di ascoltare svariate argomentazioni di questo genere e siamo franchi: non tutte sono pertinenti, né meritano considerazione.
E' necessario studiare una formula nuova per la ratifica dei Trattati europei.
Ogni paese dev'essere libero di esprimere la propria opinione e mi auguro che questo pomeriggio, la Camera dei Lord ratifichi il Trattato, inviando un chiaro segnale che il processo continua.
(EN) Signor Presidente, questo pomeriggio il parlamento britannico a Westminster completerà il processo di ratifica del Trattato di Lisbona.
Sarà rincuorante scorrere i giornali domattina e leggere che finalmente il Regno Unito ha detto "sì” all'Europa.
Sarà di grande aiuto per il ripristino dell'autorità morale e della credibilità politica della Gran Bretagna e sosterrà gli irlandesi nella ricerca di un nuovo consenso, all'insegna di meno libertas e più veritas.
E' curioso che l'onorevole Farage e le sue truppe di destra in quest'Aula preferiscano lasciare che sia un referendum tenuto in un paese straniero a decidere a nome e al posto del sovrano parlamento britannico.
Ciò non fa che confermare la mia convinzione che il plebiscito sia una forma di democrazia probabilmente adatta a circostanze rivoluzionarie, ma del tutto inadeguata a decisioni informate e deliberanti sulla complessa revisione di un trattato.
Per questo motivo, il Parlamento europeo deve assistere il Consiglio nel tener fede ai contenuti del Trattato di Lisbona.
(EN) Signor Presidente, il Trattato di Lisbona è morto.
Senza l'unanimità, si tratta semplicemente di una questione giuridica.
Gli elettori, non solo in Irlanda, ma anche in Francia e nei Paesi Bassi, hanno detto "no” al testo del Trattato o al suo gemello.
Per riconquistare la fiducia dei nostri cittadini, dobbiamo fare molto più che non rietichettare e rinominare il testo di Lisbona e cercare poi di procedere.
Il nuovo Trattato era troppo facilmente ridicolizzabile e, al contempo, era troppo complesso e oscuro da spiegare, tanto che avrebbe messo in difficoltà i fautori del "sì” in qualsiasi paese si fosse tenuto un referendum.
Numerose modifiche proposte nel Trattato erano positive, addirittura necessarie, e tuttavia espresse con un linguaggio talmente oscuro e indecifrabile da risultare pressoché incomprensibile ai più.
Spetta agli altri otto Stati membri decidere se e come procedere nel processo di ratifica, tuttavia ritengo sarebbe utile se il Regno Unito, per esempio, decidesse di procedere per via referendaria, per consentirci di constatare se disponiamo davvero dell'avallo popolare rispetto a tale ratifica.
Signor Presidente, onorevoli colleghi, se il referendum irlandese non ha alcuna importanza e conseguenza perché lo si è fatto?
Perché si è voluto dare questa possibilità plebiscitaria come abbiamo sentito dire?
Grave quando in un Parlamento si nega la possibilità e l'importanza ai popoli di esprimere in piena libertà come hanno fatto gli irlandesi!
Questo voto è semplicemente una bella pietra tombale, con tanto di croce celtica sopra, sulla prospettiva del Superstato europeo che non piace ai nostri popoli.
Non piace la svendita della sovranità politica e anche monetaria.
Beh, è una prospettiva che apre alle migliori speranze per noi che crediamo fortemente, come il popolo irlandese, nell'Europa dei popoli e delle regioni.
Per questo anche noi in Padania chiediamo il referendum, anche se ormai evidentemente sul piano giuridico il trattato è disconosciuto, è fermato.
Si è fermato a questa procedura incredibile di far procedere l'approvazione di un trattato che riguarda il futuro dei nostri popoli a colpi di voto parlamentare, escludendo i popoli e i cittadini.
Per fortuna, c'è un popolo libero che ha nel DNA il senso della propria libertà.
Forse è perché se l'è conquistata combattendo che ha questa forza.
E allora è ora di dire il significato vero di questo voto che è un basta agli eurocrati di Bruxelles che vogliono costruire un Superstato lontano dall'interesse e dall'anima dei cittadini.
Noi padani ci sentiamo oggi tutti irlandesi.
(CS) Signor Presidente, a seguito del referendum irlandese, l'onorevole Schulz, presidente del gruppo socialista, si permette di redarguire noi, cittadini di piccoli Stati membri, in particolare Irlanda e Repubblica ceca, con la tipica arrogante superbia tedesca.
A suo parere, laddove questi piccoli paesi blocchino il processo di riforma comune, si è legittimati a domandar loro se vogliono restare all'interno dell'Unione oppure no.
Le posso assicurare, signor Presidente (e può comunicarlo anche all'onorevole Schulz), che ora che gli irlandesi hanno ucciso questo prodotto malato della Presidenza tedesca chiamato Trattato di Lisbona, i cechi saranno ben lieti di seppellirlo, pur rimanendo uno Stato membro.
Lo seppelliranno perché contiene la Carta, dunque, per la prima volta in 60 anni, riaprirebbe nel nostro paese la questione della restituzione dei Sudeti, spianando la strada a una revisione del giusto esito della Seconda guerra mondiale, piuttosto che dei cosiddetti decreti Beneš. Lo seppelliranno anche perché priverebbe i piccoli Stati membri del diritto di veto, aumentando, nel contempo, il potere di voto della Germania da 9 a 18 voti.
L'onorevole Schulz farebbe meglio a domandarsi come sarebbe andata, se il Trattato di Lisbona fosse stato sottoposto alla prova referendaria in Germania.
Le mie congratulazioni agli irlandesi e a tutti noi.
(CS) Onorevoli colleghi, ammettere che il Trattato di Lisbona è morto e che rappresentava soltanto un vicolo cieco è l'unica soluzione democratica e onesta.
Domani, i capi di Stato dovranno finalmente riconoscere che la politica nelle democrazie non si decide pasteggiando a foie-gras in sale climatizzate, e smetterla di cercare di gestire la vita degli altri da Bruxelles.
Il referendum irlandese ha dimostrato chiaramente che il popolo non è disposto a subire le decisioni imposte dall'alto, tanto meno l'arroganza dell'élite dei potenti dell'Unione.
Il Consiglio deve rendere il processo decisionale accessibile al pubblico e smetterla di ingannare i cittadini.
Non siamo capaci di imparare dalla nostra storia?
Dopo i sanguinosi eventi che hanno segnato il Novecento, davvero l'élite politica vuole che i paesi più grandi assumano di nuovo le decisioni a nome di quelli più piccoli?
Non è bastato ad alcuni Primi Ministri e Presidenti aver trascorso gran parte della propria vita in un regime totalitario?
Onorevoli colleghi, domani il Consiglio dovrà rispolverare le nozioni di base: perché è stata creata l'Unione e sulla base di quali valori.
Dovrà attenersi alle normative e ai regolamenti e dichiarare senza indugio che proseguire nel processo di ratifica dell'ormai defunto Trattato di Lisbona costituisce un esercizio del tutto sterile.
(EN) Signor Presidente, se si aspetta che io possa far luce sulle motivazioni del voto irlandese riguardo al Trattato di Lisbona, ha riposto male le sue aspettative: non sono in grado di farlo.
Ma sebbene profondamente amareggiata dal risultato, sono certa di una cosa: dobbiamo accettarlo, in quanto espressione democratica della volontà del popolo e come tale dobbiamo rispettarlo.
Che sorpresa voltarmi oggi e vedere un variegato stuolo di colleghi britannici di estrema destra, compresi l'onorevole Jim Allister e anche qualche galeotto inglese, che sfoggiano una maglia verde e reclamano rispetto per il voto irlandese.
(Proteste da alcuni membri del gruppo IND/DEM)
I libri di storia sarebbero stati scritti diversamente se i colleghi britannici avessero sempre mostrato questo rispetto per il voto irlandese!
Le cose sarebbero state ben diverse!
Quante vite sarebbero state risparmiate!
Apprezzo questa dimostrazione di rispetto - sebbene molto tardiva.
Tutti noi dobbiamo rispettare il voto irlandese.
(Proteste in sottofondo)
Ha avuto modo di esercitarsi a lungo dietro le sbarre; forse ora potrebbe fare silenzio per un attimo...
(Applausi)
Durante la campagna referendaria, una delle parlamentari irlandesi in quest'Assemblea, che è già intervenuta questa mattina, distribuiva volantini su cui era raffigurata una siringa.
Forse quella stessa deputata potrebbe spiegare a questo Parlamento in che modo il Trattato di Lisbona promuove l'eutanasia, l'aborto, la prostituzione, la pressione fiscale sulle imprese; dove risiede il rischio per la neutralità irlandese?
Mi aspetto la verità.
Il governo irlandese deve analizzare l'esito referendario con calma e stabilire con esattezza quali contenuti del testo del Trattato sono stati rigettati dal nostro elettorato; quindi dovrà fornire risposte accettabili non solo ai fautori del "no” in Irlanda, ma anche ai governi di tutti gli altri Stati membri e ai loro cittadini, i quali, a mio avviso, hanno il diritto di pronunciarsi ed esprimere la propria opinione. Anche a loro dobbiamo rispetto.
E' necessaria una risposta ponderata ai sinceri timori dell'elettorato irlandese, ma non dobbiamo dare soddisfazione agli estremisti.
Quando si saranno calmate le acque, spero che i miei colleghi concorderanno che un'Europa a due velocità non rappresenta certo una risposta, piuttosto l'inizio della fine della nostra Unione, ovvero del progetto di pace democratica meglio riuscito dei nostri tempi.
E' sempre stato più facile infondere paura che speranza.
Come disse una volta il famoso politico irlandese, esponente del nostro partito, James Dillon: "Non c'è verso che la verità regga il confronto con una bugia ben detta e ripetuta quanto basta”.
E infatti così non è stato.
Non siamo riusciti a distinguere la realtà dalla finzione, nella mente di un numero sufficiente di elettori, malgrado di valorosi sforzi del nostro responsabile per il referendum nazionale, Gay Mitchell, e dei miei colleghi.
Spetta ora al nostro nuovo Taoiseach, il cui mandato ha conosciuto un inizio di cattivo auspicio, trovare una soluzione.
(Applausi)
(EN) Signor Presidente, in effetti non possiamo limitarci ad ascoltare l'esito del voto irlandese, dobbiamo riflettere ed elaborarlo.
Tuttavia, come è già stato detto, dobbiamo anche prestare ascolto agli altri 26 paesi, ai loro risultati e a qualsiasi timore possa essere espresso nel corso del loro processo di ratifica.
Dopodiché, dovremo dimostrarci all'altezza dell'enorme sforzo volto a colmare il divario.
Se dovessimo ottenere 26 ratifiche a fronte di un solo rifiuto, non sarebbe irragionevole né antidemocratico chiedere all'unico paese che ha espresso un voto contrario di considerare la possibilità di modificare il pacchetto di riforme, rivederlo, spiegarlo meglio e magari cercare un nuovo compromesso, anziché bloccare l'intero processo di riforma.
Non c'è nulla di irragionevole o antidemocratico in questo.
Dopotutto, perfino alcuni fautori del "no” in Irlanda hanno riconosciuto che il loro reale intento era quello di rinegoziare il Trattato e cercare un accordo migliore.
Alcune persone - come confermato da fazioni di questo Parlamento - vogliono prestare ascolto unicamente alla risposta che più li aggrada, ovvero la risposta "no”.
Io desidero ascoltare entrambe le tesi e cercare quindi una soluzione che sia accettabile per tutti i 27 paesi.
E' questa la sfida che dovremo essere all'altezza di raccogliere.
(FR) Signor Presidente, è ovvio che il "no” espresso da un popolo in merito al futuro dell'Europa non è mai un evento di secondaria importanza e, come tale, non può e non deve essere ignorato.
Al contrario, dobbiamo prendere atto di questo "no” e cercare di rispondervi.
A mio avviso, sono due le questioni che dobbiamo affrontare.
La prima riguarda la democrazia.
I cittadini si aspettano dall'Europa leggibilità, visibilità, comprensione, spiegazioni, insegnamento e sostegno.
Tale aspetto riguarda tutti, non solo i governi nazionali, anche le Istituzioni europee, soprattutto la Commissione e il Consiglio.
E questa è una prima questione.
La seconda riguarda il senso stesso dell'Europa, la sua anima, come diceva poc'anzi l'onorevole Schulz, la sua ragion d'essere.
Perché abbiamo costruito l'Europa?
Non si può certo ridurre tutto a una mera questione di mercato.
Non abbiamo costruito l'Europa per la sola competitività; siamo uniti da valori comuni, da un progetto di società, da un modello di società economico, sociale, sostenibile, umano, un modello che merita di essere assunto, promosso e difeso.
Ecco cosa si aspettano i nostri concittadini.
Dal Trattato di Roma, il mondo è cambiato moltissimo.
Dobbiamo ripensare, rifondare il progetto europeo perché risponda alle crisi che ci troviamo ad affrontare ora - crisi finanziaria, dei prodotti alimentari, dell'energia - ma anche alle considerevoli sfide che ci si prospettano dinanzi.
Come creare, come concepire una crescita futura qualitativamente migliore, più durevole e più equa?
Come ridurre le disuguaglianze?
Come raggiungere un nuovo equilibrio globale?
Come ripensare la questione dei paesi in via di sviluppo e, più nello specifico, la loro autosufficienza?
Questo è l'insieme di domande a cui dobbiamo trovare una risposta. Oggi più che mai l'Europa deve tornare a fare politica.
(DA) Signor Presidente, ecco cosa ha scritto un illustre e popolare uomo d'affari danese sul quotidiano Berlingske Tidende di ieri: "Gli europei sono pienamente a favore della cooperazione politica internazionale e della responsabilità globale.
Quando i cittadini dell'UE dichiarano il loro appoggio alla democrazia su scala nazionale, sostengono ovviamente anche la democrazia a livello europeo, il che costituisce precisamente ciò che al momento non stanno ottenendo”.
Ci sono state date ripetute assicurazioni che il Trattato di Lisbona non sarebbe potuto entrare in vigore se anche uno solo degli Stati membri l'avesse rifiutato, eppure che cosa ha scritto Hans-Gert Pöttering nella sua dichiarazione del 13 giugno?
(DE) "Il no al Trattato da parte di uno Stato membro non può significare che i processi di ratifica già completati in 18 Stati UE siano invalidi.”
(DA) Ai tempi dell'assolutismo, i re e gli imperatori si incontravano per concordare fra loro la spartizione del potere.
Ebbene, quei tempi sono tornati.
Il principe Pöttering, l'imperatore Barroso e i sovrani dei loro Stati vassalli hanno deciso che i cittadini d'Europa non contano.
A ventisei paesi non è stato concesso di votare e l'unico che ha potuto esprimere un voto, l'Irlanda, ha scoperto che quel voto non vale nulla.
L'Unione non rispecchia più il mandato popolare.
(DA) Signor Presidente, venerdì scorso, gli irlandesi hanno votato contro il Trattato di Lisbona, un mero duplicato della Costituzione alla quale Francia e Paesi Bassi avevano già detto "no”.
Ciononostante, il Presidente della Commissione sostiene che il processo di ratifica debba continuare.
Ci è stato detto che lo scetticismo di un paese non può frenare lo sviluppo.
Si vuol far credere che ci sia un attrito con il popolo irlandese, ma non è così.
La distanza non è fra il popolo irlandese e l'Europa, bensì fra il popolo e i capi di Stato o di governo dell'Europa.
La distanza non è tra alcuni paesi europei e il resto d'Europa.
Francia, Paesi Bassi e Irlanda non vogliono frenare lo sviluppo, semplicemente auspicano uno sviluppo di diverso genere.
Perché è così difficile da capire?
Quanto all'onorevole Schulz, vorrei dirgli: "Vergogna”.
Lei paragona quelli che definisce "antieuropeisti” ai fascisti, ma è proprio la sua retorica a essere fascista.
Ha detto che gli antieuropeisti hanno fatto su e giù per le scale, facendo propaganda a destra e a manca.
Non occorre molta consapevolezza storica per ricordare ciò che si diceva della popolazione di colore nel secolo scorso.
E' scandaloso!
Vergogna!
(DE) Signor Presidente, il popolo irlandese ha detto "no” al Trattato e per tutta risposta, i grandi dell'UE hanno inferocito l'intera Irlanda convocando il Taoiseach al Consiglio europeo, perché rendesse conto della "cattiva condotta” dei suoi concittadini.
Tutto ciò è infantile e indegno della visione europea dei padri fondatori.
Atteggiamento ancora più miope è pretendere l'esclusione dell'Irlanda o cercare di far accettare il Trattato.
Ripetere il voto fino a ottenere il risultato auspicato infliggerà un danno irreparabile all'immagine dell'Europa.
Abbiamo tenuto 290 referendum in Europa dal 1990, nessuno dei quali, tuttavia, riguardava questioni di fondamentale importanza come l'adesione della Turchia o l'introduzione dell'euro e ora non veniamo interpellati nemmeno su un testo tanto rilevante quanto il Trattato di Lisbona.
Il concetto di democrazia promosso da Bruxelles - in cui i cittadini sono semplicemente tenuti ad avallare le decisioni dell'UE o a votare a favore dei partiti approvati dall'Unione - rievoca fortemente l'Unione Sovietica.
Anziché risentirsi, l'UE dovrebbe accettare il "no” irlandese per ciò che rappresenta: l'opportunità di imboccare una nuova direzione, verso politiche orientate al popolo e ai cittadini d'Europa.
(DE) Signor Presidente, come cortesemente sottolineato dall'onorevole Martin Schulz, sono molti i capi di governo che appartengono al gruppo PPE-DE, e questo perché il PPE-DE è più vicino ai cittadini e, di conseguenza, vince più elezioni.
Ciononostante, il punto cruciale è che una serie di indicatori ci esortano a trovare un equilibrio fra politica economica razionale e politica sociale.
Rispetto appieno l'esito del referendum irlandese.
Ciò che non rispetto, invece, sono le campagne menzognere condotte da alcuni esponenti di sinistra e di destra, allo scopo di depistare la popolazione e indurla a opporsi a quest'Europa unificata: un'Europa unificata che rappresenta la realtà più riuscita nella storia di questo continente, una realtà di pace, libertà e prosperità.
(Applausi)
E' necessario riconoscere che quest'Europa è particolarmente vantaggiosa per le piccole nazioni: siedono al tavolo con noi, reggono seggi all'interno di questo Parlamento e nulla può essere deciso in Europa senza il loro consenso, mentre in passato, le grandi nazioni potevano bistrattarle liberamente.
La differenza è questa: nella nostra Europa, tutte le nazioni sono uguali ed è esattamente questo che lei, onorevole Farage, sta cercando di distruggere, con le sue nozioni da imperialismo britannico!
Abbiamo bisogno di questo Trattato perché il processo di allargamento funzioni in maniera efficace e perché si possa pervenire a una maggiore democrazia, colmando il deficit democratico e rafforzando i parlamenti nazionali.
Abbiamo bisogno di questo Trattato per tutelare la clausola di sussidiarietà e per essere in grado di gestire le sfide del futuro, dalla crisi energetica al crimine organizzato, acquisendo le capacità necessarie per rispondere al rincaro dei beni alimentari e del petrolio e ad altre problematiche del genere.
Tutto questo andrà distrutto se non ci dotiamo degli strumenti offerti dal Trattato di Lisbona, soprattutto in materia di diritti sociali e, più specificatamente, della Carta dei diritti fondamentali, nonché della "clausola sociale”, in virtù della quale si stabilisce che le tematiche sociali vengano prese in considerazione nel definire e nell'attuare qualsiasi politica.
Ventisei Stati membri possono ora ratificare il Trattato e ognuno di loro si è impegnato a farlo.
E' stato il Regno Unito a insegnarmi che in una democrazia rappresentativa, il Parlamento può pronunciarsi in nome del popolo e non permetterò all'UKIP di distruggere quello che ho imparato dal Regno Unito.
Questi 26 Stati membri sono liberi di ratificare il Trattato per via parlamentare, e laddove tale processo giunga a una positiva conclusione, il popolo irlandese potrà rivedere la propria posizione.
Ci aspettiamo che vengano avanzate proposte dall'Irlanda, volte a preservare la coesione della nostra Unione a 27, poiché io non voglio vedere un'Europa divisa, tanto meno un "nocciolo duro” europeo.
Voglio un'Europa che si confermi un'unione di pari, con 27 paesi. Per questo motivo, sono a favore del Trattato di Lisbona.
(EN) Signor Presidente, io sono meno diplomatico di molti miei colleghi in quest'Aula.
Il fatto è che, nel referendum irlandese, la verità è stata sconfitta dalle menzogne, pure e semplici menzogne, e dalle statistiche.
Il Trattato di Lisbona non è morto.
Tuttavia, la scelta operata in Irlanda rappresenta la decisione sovrana del popolo irlandese.
Solo i cittadini irlandesi possono modificare quella decisione sul Trattato.
Se questo accadrà o meno, dipenderà dalle discussioni che avranno inizio domani, fra il governo irlandese e gli altri 26 capi di Stato.
Non abbiamo la bacchetta magica.
Occorrerà del tempo per giungere a una conclusione.
Propongo una nuova scadenza per la ratifica di Lisbona.
Trovo che fissarla prima delle elezioni europee sia un obiettivo ragionevole.
Se i cittadini irlandesi continueranno a non essere soddisfatti del Trattato in qualsiasi forma esso venga infine concordato tra noi e il resto d'Europa, allora l'Irlanda non avrà altra scelta che rinegoziare il proprio legame con l'Unione.
Quest'eventualità sarebbe disastrosa per il nostro paese.
L'Europa ha ben poco da perdere perdendo l'Irlanda, ma l'Irlanda ha tutto da perdere se perde l'Europa.
Le problematiche globali che ci riguardano tutti, in questo mondo in costante mutamento e interconnesso, sono chiare: cambiamento climatico e demografico, migrazione e crisi energetica, fame e povertà che uccidono milioni di persone, insicurezza umana, crimine internazionale, il tutto aggravato da una crisi identitaria che interessa sostanzialmente tutti gli Stati dell'Unione.
Nessuno Stato membro può pensare di risolvere tutto ciò abbassando le saracinesche e sperando che il problema svanisca.
Per concludere, mi permetto di invitare l'Europa a dar prova concreta di saper garantire condizioni di vita e di lavoro decenti.
Questo rafforzerebbe la nostra unità e la nostra solidarietà, producendo una soluzione positiva alla crisi attuale.
(Applausi)
(SV) Signor Presidente, vorrei invitarla a riflettere su un aspetto: se gli irlandesi avessero votato "sì”, qualcuno qui ritiene che su queste magliette verdi si sarebbe letto "Rispettate il voto irlandese”?
La verità è che esse non rispettano gli irlandesi, né la democrazia.
Rispettano soltanto un "no” e questo è alquanto bizzarro.
All'epoca dell'adesione della Svezia all'Unione europea, gli Stati membri erano 12.
Parliamo del 1995.
Oggi abbiamo 27 Stati membri.
Un cambiamento importante e ritengo sia ben poco contestabile che l'Europa sia diventata di gran lunga migliore grazie a questo allargamento e a questo ampio sviluppo.
Oggi, mentre discutiamo del referendum irlandese, possiamo affermare che coloro che ribadivano costantemente il proprio "no” avevano torto, mentre noi che peroravamo un futuro sviluppo dell'Unione europea avevamo ragione.
Dunque, procediamo con lo stesso approccio che ci ha consentito di perseguire simili obiettivi: con persistenza, lungimiranza, democrazia e rispetto per ogni Stato membro.
Procediamo con un democratico processo di ratifica in ogni Stato dell'Unione, ma rispettiamo anche la decisione di ciascuno Stato, senza dimenticare la persistenza.
Dobbiamo progredire nel mercato energetico, nel mercato interno e nelle modalità per ottenere risultati migliori in tutti i campi, ma dobbiamo anche comprendere che il Trattato di Nizza non è sufficiente, se vogliamo procedere con lo stesso sviluppo e le stesse prospettive che ci hanno permesso di ottenere così tanto.
Allora procediamo, incarniamo l'Europa che dice "sì”.
Ricordiamoci che i fautori del "no” non hanno ottenuto nulla in Europa.
(Applausi)
(SL) Il dibattito non è nuovo.
Affrontammo già una discussione simile quando gli elettori francesi e olandesi rifiutarono il Trattato costituzionale e in quel frangente, la Commissione e il Consiglio ci assicurarono che il processo di ratifica sarebbe continuato, salvo cedere entrambi, in seguito, insieme al nostro Parlamento, alla tentazione di arrestare quel processo di ratifica.
Oggi, malgrado il rispetto che portiamo alla decisione degli elettori irlandesi, vorrei schierarmi a favore della prosecuzione del processo di ratifica fino alla sua conclusione.
Ritengo che in tal modo sarà più facile trovare soluzioni per accettare il Trattato di Lisbona, piuttosto che cedere di nuovo alla tentazione e bloccare il processo a causa di un solo referendum.
In secondo luogo, una cosa dev'essere assolutamente chiara a tutti noi: esiste un divario enorme nella percezione dell'importanza dell'Unione presso l'élite politica nazionale, l'UE stessa e la maggioranza dei nostri cittadini.
In questa sede, dobbiamo domandarci se il Parlamento, il Consiglio e la Commissione europea possono fare di più per colmare questo divario comunicazionale e far sì che l'idea europea torni a ispirare le nostre popolazioni.
Nell'accogliere le indicazioni della Presidenza slovena per il Consiglio di domani, vorrei proporre un'ulteriore voce all'ordine del giorno: la discussione in merito a una nuova strategia di comunicazione per il dialogo tra i cittadini e l'Unione europea - non solo nell'ottica della ratifica del Trattato di Lisbona, ma anche in altri ambiti.
(Applausi)
(ES) Signor Presidente, oggi si è parlato molto di rispetto in quest'Aula e non c'è alcun dubbio che si debba rispettare il risultato del referendum irlandese, in occasione del quale alcuni cittadini hanno votato "sì” e alcuni hanno votato "no”.
Concorderete tutti, credo, che anche gli altri paesi meritano rispetto, pertanto la ratifica deve proseguire.
Ma oggi vorrei parlare di rispetto per la democrazia e affermare con chiarezza che l'approvazione popolare ha il medesimo valore dell'approvazione parlamentare; esattamente lo stesso.
Non dimentichiamo la prima "r”, quella di "rispetto”.
La seconda "r” sta per "riflessione”.
Dobbiamo esaminare le ragioni che hanno condotto al "no” in Irlanda e sforzarci di spiegare perché il Trattato di Lisbona è meglio degli attuali Trattati, avvalorando le nostre argomentazioni con fatti e cifre.
Dobbiamo far capire alla gente che - proprio come il cavallo irlandese vincitore dell'Epsom Derby di pochi giorni fa, New Approach - il Trattato di Lisbona costituisce un "nuovo approccio” di cui l'Europa ha bisogno per offrire un valore aggiunto alla propria popolazione.
Dopo la riflessione, viene la terza "r”: "risoluzione”.
Dobbiamo trovare una soluzione e permettetemi di essere assolutamente franco in proposito: alcuni fautori del "no” hanno utilizzato un'argomentazione letale e ignobile: "Votate no e, in seguito, rinegozieremo il Trattato di Lisbona in modo che sia più vantaggioso per l'Irlanda”.
Desidero ribadire con forza in questa sede che l'Europa è una comunità di diritti, retta dalla sovrana volontà del popolo, pertanto le decisioni devono essere rispettate.
All'interno del Parlamento europeo, abbiamo affermato chiaramente che il Trattato di Lisbona non verrà rinegoziato: gli europei, così come questa Assemblea, ritengono si tratti di un punto essenziale per il progresso dell'Europa.
Chi di noi è a favore del Trattato desidera costruire su ciò che abbiamo.
La domanda che mi pongo è: che alternativa avanzano i fautori del "no?
Vorrei che me lo spiegassero.
(FR) Signor Presidente, siamo al 18 giugno e, in quanto cittadino francese, sono profondamente colpito dall'appello di Londra: resistere, continuare, perseverare e non arrendersi mai.
La parola "veto” è molto simile alla parola "voto”, ma non è possibile imporre un veto agli altri Stati, dunque bisogna proseguire.
Detto questo, è il sesto "no” su nove referendum tenuti dopo il crollo del muro di Berlino; il che fa riflettere.
Si dice che l'Europa non sia abbastanza improntata sul sociale e che mai lo sarà.
Che non sia abbastanza democratica; che rimarrà imperfetta.
Che sia troppo burocratizzata; ci saranno sempre tecnici che verranno chiamati tecnocrati.
Io ritengo che stia attraversando una terribile crisi identitaria.
Tutto era più semplice in passato.
Oggi è un po' disorientata, fatica a riconoscere il proprio significato, la propria storia, il proprio destino; è a questo disagio che dobbiamo trovare una risposta.
Per farlo, ci occorre grande leadership e, sotto questo punto di vista, siamo un po' come degli orfani.
(Applausi)
Signor Presidente, onorevoli colleghi, per la verità mi pare che il Consiglio che si riunisce domani, il Consiglio europeo - l'ha detto prima il Presidente in carica, l'ha detto il Presidente Barroso - ha una serie di argomenti all'ordine del giorno e non soltanto il risultato del referendum in Irlanda.
Però è ovvio che questo argomento ha occupato quasi tutto il dibattito di questa mattina.
E' un fatto rilevante.
Sono state dette e analizzate varie motivazioni per le quali i cittadini irlandesi hanno dato questa risposta, per la verità con un piccolo scarto rispetto ai sì.
Io credo che, tra le tante cose che sono state dette, bisogna in maniera concreta affrontare il tema sul perché di alcune risposte, queste irlandesi appunto, e poi su come procedere.
Un esame concreto - ripeto sono state dette tante cose - credo che vada visto nel fatto che i cittadini europei non hanno informazioni.
E' colpa un po' di tutti, è colpa un po' nostra, colpa dei governi.
In generale è stato detto - io concordo - che quando ci sono effetti positivi i meriti sono dei governi, quando ci sono effetti negativi o effetti criticabili la colpa è sempre dell'Europa.
In effetti è proprio così.
Nessuno impone a nessuno però, signor Presidente, Presidente del Consiglio, Commissione, nessuno impone a nessuno di restare per forza in Europa.
Bisogna rispettare, dal mio punto di vista, il risultato del referendum irlandese.
Bisogna però rispettare anche la volontà di altri 26 Stati membri, a questo momento 18, fra non molto 26.
Io credo che nessuno può essere costretto in un modo o in un altro a stare in una gabbia che non gli conviene.
L'Europa deve andare avanti, l'Europa non si può fermare.
Domani, dal mio punto di vista - e concludo Presidente - il Consiglio europeo deve decidere in maniera netta una nuova strategia - e i capi di Stato e di governo possono farlo - una nuova strategia che chi ci vuole stare ci sta ma l'Europa deve progredire nell'interesse generale.
(EN) Signor Presidente, suppongo che l'ossessione del leader dell'UK Independence Party per i truffatori derivi dall'intimo legame del suo partito con la frode e gli impostori.
Per tornare al principale argomento di discussione: è chiaro che il Trattato di Lisbona non possa entrare in vigore il 1° gennaio come auspicato.
Dovremo aspettare che il governo irlandese ci dica come ritiene che dovremmo procedere.
Nel frattempo, però, altri Stati dovranno esercitare il loro diritto sovrano alla ratifica di questo Trattato.
Lo Stato membro a cui appartengo concluderà il processo di ratifica quest'oggi, conformemente alla sua antica e rispettata tradizione parlamentare.
Intanto, la globalizzazione avanza rapidamente, con tutto il bagaglio di insicurezze che genera e che abbiamo visto manifestarsi nel referendum irlandese.
L'UE è un processo politico ideato per affrontare queste problematiche, pertanto è questo che dovremmo impegnarci a fare: concentrarci sugli obiettivi del Millennio, sul cambiamento climatico, sulla migrazione.
Quali azioni intraprendere?
E' per trovare una risposta a questo interrogativo che eviterò di eccedere nell'introspezione istituzionale fine a se stessa, per elaborare le misure adatte a migliorare le sorti dei nostri cittadini.
Tuttavia, ho una domanda da rivolgere alla Presidenza slovena: potreste spiegarmi quali sono le implicazioni del voto irlandese sull'adesione della Croazia all'Unione europea?
(PL) Signor Presidente, stiamo discutendo della preparazione del Consiglio europeo.
Suppongo, ovviamente, che tutti i deputati intervenuti esprimano le ragioni di gruppi più o meno nutriti di europei.
Tuttavia, è bene ricordare che se questo dibattito avesse avuto luogo mercoledì della scorsa settimana, sarebbe stato molto diverso.
Di certo non avremmo discusso il problema del Trattato di Lisbona.
Avremmo affrontato, invece, le difficoltà quotidiane della popolazione europea.
Nelle circostanze attuali, i cittadini dell'Unione europea non sono particolarmente preoccupati dal rifiuto del Trattato da parte dell'elettorato irlandese.
Sono molto più angosciati dal prezzo della benzina alla stazione di servizio e dai vari problemi che emergono ogni giorno.
Sarebbe sbagliato per la nostra discussione di oggi e per l'esito del summit, concentrarci unicamente sul Trattato di Lisbona.
Dobbiamo renderci conto che, in quanto politici, siamo attualmente chiamati ad affrontare due importanti questioni.
Innanzi tutto, come rispondere alle aspettative quotidiane dei nostri cittadini e in secondo luogo, il Trattato di Lisbona e la sua attuazione.
La seconda questione determinerà la nostra futura capacità di affrontare le preoccupazioni del popolo europeo.
Pertanto, è necessario sforzarci di separare queste problematiche, discutendo non solo del Trattato di Lisbona, ma anche di questioni che interessano attualmente i nostri cittadini.
Dobbiamo spiegare ai cittadini per quale motivo l'adozione e l'attuazione del Trattato li agevolerà nella risoluzione dei loro problemi quotidiani.
Dobbiamo spiegare perché le soluzioni istituzionali che avanziamo sono vantaggiose per l'Unione europea.
Le disposizioni proposte si tradurranno in maggiore solidarietà e interessamento reciproco, oltre a un maggior rispetto per i valori di ogni singolo paese.
(SV) Concordo pienamente nel dire che ogni Stato membro ha diritto a esprimere la propria opinione.
Si tratta di un diritto democratico.
Sono anche dell'avviso che, per molti aspetti, il Trattato di Lisbona sia migliore di quello attuale, per le prospettive di allargamento continuato e per la sua maggiore apertura, ma anche per i diritti che conferisce ai lavoratori.
In occasione della mia visita in Irlanda e dell'incontro che ho avuto con i rappresentanti sindacali durante la campagna, ho riscontrato una giustificata apprensione in merito all'attuale squilibrio nel rapporto tra il mercato e i diritti sociali.
Anche in Irlanda si faceva riferimento alle sentenze della Corte europea di giustizia nei casi Laval e Rüffert.
Le due ripercussioni più gravi sono che, innanzi tutto, a seguito delle sentenze, non vige più la parità di trattamento.
Chi proviene da Stati membri con livelli di retribuzione più bassi deve accontentarsi dello stipendio minimo e non può aspirare a una paga equa.
In secondo luogo, sono state poste restrizioni del tutto inaccettabili al diritto di sciopero.
Il Consiglio e la Commissione devono farsi carico di queste problematiche.
E' una questione di equilibrio tra Europa sociale e Europa di mercato.
Se non ristabiliamo quest'equilibrio, i cittadini volteranno le spalle all'UE.
Abbiamo tutti una corresponsabilità, tutte e tre le Istituzioni, e dobbiamo agire rapidamente.
(ET) Signor Presidente, nessuno mette in dubbio il rispetto dovuto agli elettori irlandesi, ma dobbiamo mostrare altrettanto rispetto per le decisioni assunte da 18 parlamenti nazionali democraticamente eletti; non solo, anche per i restanti otto Stati membri che devono essere lasciati liberi di decidere in merito al Trattato di riforma.
Con tutto il dovuto rispetto per il voto irlandese, l'UE dei 27 non può essere ostaggio politico dello sparuto numero di oppositori del Trattato di Lisbona.
Non c'è alternativa alla riforma dell'Unione.
Certo, l'Europa si può fermare, ma il mondo attorno a noi non si bloccherà per noi, e la vittima più grave di questo voto sarà la solidarietà europea: la nostra politica estera e di sicurezza comune, nonché la solidarietà energetica.
Esiste poi una questione etica da dirimere.
Questo referendum costituisce un'esortazione ad assumere un impegno credibile verso i nostri valori principali.
I nostri cittadini potranno anche non diventare mai pienamente informati sui dettagli dei Trattati, ma saranno sempre in grado di distinguere fra l'integrità e l'impegno concreto, da un lato, e le mezze verità e la Realpolitik, dall'altro.
Anziché vivacchiare tra un'elezione nazionale e l'altra, anziché crogiolarci nella democrazia di consumo, tesa unicamente ad ottenere sempre più denaro dall'Europa, ci occorrono leader in grado di rivolgersi ai nostri cittadini dicendo: "Innanzi tutto, che cosa potete fare voi per l'Europa?”
E credetemi, con dei leader del genere, troveremo cittadini disposti a sostenerci.
(CS) Onorevoli colleghi, sei mesi fa, 27 capi di Stato o di governo si sono impegnati a ratificare il Trattato di riforma, apponendo la loro firma al documento.
Desidero che questo venga ricordato al cospetto del Consiglio europeo, al Vertice di giovedì.
Soprattutto, desidero che venga ricordato al Primo Ministro ceco, Mirek Topolánek, il dovere di procedere con la ratifica. Egli, al pari del Presidente ceco, sostiene che il Trattato di Lisbona sia morto e che non abbia più senso continuare nel processo di ratifica.
Vorrei fare appello, in particolare, ai Primi Ministri che appartengono al gruppo del Partito popolare europeo, affinché ricordino al Primo Ministro ceco il suo dovere e la responsabilità a cui è chiamato un paese che sta per assumere la Presidenza.
Poiché, infatti, la Repubblica ceca assumerà la Presidenza dell'Unione il 1° gennaio 2009, il capitolo conclusivo del processo di ratifica, la soluzione dell'intero problema del Trattato di Lisbona, poggerà esattamente sulle spalle del nostro paese.
Ribadisco il mio auspicio che il Partito popolare europeo richiami il Primo Ministro ceco al proprio dovere.
(RO) Il Consiglio europeo che stiamo preparando oggi sarà decisivo per il futuro dell'Europa.
Uno dei paesi europei più prosperi, nonché un esempio di successo economico derivante dall'attuazione delle procedure di integrazione europee, ha detto "no” al Trattato di Lisbona.
Al contempo, 18 paesi europei hanno adottato questo documento, molti di loro sono gli stessi 18 paesi che si erano pronunciati a favore anche del Trattato costituzionale europeo.
Sono rammaricata del risultato del referendum in Irlanda quanto molti degli oratori che mi hanno preceduta.
Ciononostante, l'Unione europea deve portare avanti le riforme che le sono necessarie.
Un'Europa a diverse velocità, come preconizzato da svariate procedure sin dal Trattato di Amsterdam, e con opzioni di esclusione ben definite, è l'unico modello che ci possa permettere di procedere in questo momento.
L'opportunità di evolvere, concessa a suo tempo all'Irlanda, dev'essere offerta anche ai paesi che hanno aderito di recente all'UE, come la Romania.
Di questi tempi, dobbiamo ricordare i valori che ci uniscono e ci forniscono una ragione per proseguire, e fare quadrato attorno ad essi.
Nel suo famoso discorso in favore degli Stati Uniti d'Europa, Sir Winston Churchill disse che, se l'Europa fosse stata unificata nella condivisione della sua eredità comune, non ci sarebbe stato limite alla felicità, alla prosperità e alla gloria del suo popolo.
Io credo in questa visione e, allo stesso tempo, sono consapevole degli enormi sforzi che la sua realizzazione comporta.
Tuttavia, questo non deve impedirci di proseguire.
(DE) Signor Presidente, ci occorrono progressi, non giustificazioni!
Ciononostante, è bene affermare con chiarezza che sono i governi nazionali i maggiori responsabili dell'umore del pubblico nei confronti dell'UE all'interno dei nostri Stati membri.
Una cosa dovrà scaturire dal summit europeo di domani e dopodomani: una scusa da parte dei capi di Stato e di governo ai cittadini dei loro Stati membri, per la mancanza di onestà in merito alle decisioni comunitarie, per non aver fornito al pubblico informazioni adeguate, per non aver comunicato con i cittadini e per la mancanza di coraggio e di integrità nell'assunzione delle proprie responsabilità nell'ambito delle decisioni europee.
La politica europea è politica interna e come tale dev'essere parte integrante della politica di informazione e di comunicazione dei governi.
Utilizzare l'Unione europea come capro espiatorio per qualsiasi problema, anziché assumersi le proprie responsabilità, e poi chiedere ai cittadini, due settimane prima del referendum, di dare il loro assenso è disonesto, irresponsabile e falso.
Onorevoli colleghi, urge un miglioramento.
(RO) Signor Presidente, il "no” irlandese mostra che un esperimento di successo e senza precedenti nel contesto politico mondiale, l'UE, è in difficoltà.
Tuttavia, per essere veramente indicativo della volontà di un popolo, qualsiasi referendum dev'essere preceduto da una campagna di informazione.
Nel caso dell'Irlanda, è possibile misurare questa indicatività in base al grado di corrispondenza, o di totale estraneità, fra il Trattato di Lisbona e le argomentazioni addotte contro di esso.
La democrazia ci impone di tener conto del risultato irlandese e noi, ovviamente, non intendiamo venir meno a questo obbligo.
D'altro canto, la democrazia non può essere esercitata a scapito dei diritti di altri, nello specifico di coloro che hanno già ratificato il Trattato di Lisbona e, fattore ancor più rilevante, non può essere strumentalizzata in modo tale che la minoranza imponga un ricatto alla maggioranza.
Il mio timore è che il "no” irlandese possa promuovere, anziché scoraggiare, le attuali tendenze alla rinazionalizzazione di alcune politiche comuni, prolungando il vuoto giuridico in cui è piombata l'UE dal rifiuto del Trattato costituzionale.
Concludo dicendo che, in quanto parlamentare proveniente da un ex paese comunista che ha compiuto grandi sforzi per essere ammesso all'Unione, detesterei vedere il comunismo sopravvivere all'Unione europea.
(PL) Signor Presidente, sembra che tutti gli accordi raggiunti a Lisbona siano sventurati.
La strategia di Lisbona e il Trattato di Lisbona sono finiti entrambi con un fiasco.
La scorsa settimana, l'Irlanda ha rifiutato il Trattato di Lisbona con un referendum.
Ciò ha sancito la morte di tale documento.
L'imminente summit dovrà determinare se ci sono ancora speranze per resuscitare il Trattato.
Il Parlamento europeo deve inviare un segnale chiaro della propria adesione alle regole democratiche, a dispetto del malcontento risentito da alcuni deputati in merito all'esito del referendum irlandese.
Insultare e forzare il popolo irlandese è inammissibile.
Un modo per esercitare una pressione accettabile sarebbe dar seguito al processo di ratifica del Trattato in altri paesi.
I commenti estremi e irresponsabili che ventilano la possibilità di escludere dall'Unione quello che si vuol far apparire come un paese arrogante sono allarmanti.
Ci auguriamo che il Consiglio europeo consideri una formula nuova e più democratica per l'Unione europea.
(FR) Signor Presidente, sappiamo tutti che la democrazia non è certo un lungo fiume calmo; tuttavia sappiamo anche che è il modello che abbiamo scelto per organizzare la nostra società.
Per me, dunque, il "no” irlandese non è diverso dal "no” francese o neerlandese e, proprio come nel 2005, non abbiamo saputo spiegare perché l'Europa sia vantaggiosa per i nostri cittadini.
Non abbiamo saputo rassicurarli in merito alla crisi ecologica che li ha colpiti gravemente.
Tuttavia, non amo le speculazioni e ritengo si debba aspettare la fine delle ratifiche.
Chiederei, però, al Consiglio di inviare dei segnali forti ai cittadini, che indichino un autentico desiderio di trasparenza e di rafforzamento della democrazia in relazione al pubblico.
Chiedo al Consiglio di aprire le sue porte e faccio appello perché il Presidente della Commissione e del Consiglio stesso vengano nominati in concomitanza delle elezioni europee.
Questo sarebbe senz'altro un segnale forte e non abbiamo bisogno della ratifica per realizzare questo tipo di cambiamento.
(EN) Signor Presidente, ho ascoltato con molta attenzione questo acceso dibattito.
E' vero, gli irlandesi si sono pronunciati e hanno detto "no”.
Tuttavia, uno dei miei timori più profondi è che coloro che hanno votato "no” l'abbiano fatto pensando di non correre alcun rischio, supponendo che forse avrebbe prevalso lo status quo.
Oggi appare molto chiaramente da questo dibattito che altri paesi ritengono che il loro processo di ratifica per via parlamentare sia altrettanto valido e dunque meriti di essere portato a termine.
L'Irlanda, quindi, si troverà ad affrontare un dilemma se gli altri 26 paesi proseguiranno nella ratifica. Pertanto, è urgente che il nostro Taoiseach, Brian Cowen, presenti nei prossimi giorni una riflessione e magari anche delle proposte su come procedere.
Consentitemi di rivolgermi specificatamente all'onorevole Kathy Sinnott, la quale ha fatto campagna per il "no”, utilizzando, a mio avviso, delle argomentazioni spaventose.
Vorrei dirle, a proposito del timore di una perdita di valori in Irlanda, che non possiamo certo incolpare l'Europa per la perdita di valori nel nostro paese.
Siamo noi i responsabili, perciò smettiamola di giocare a scaricabarile con l'Unione europea e sforziamoci di guardare ai nostri valori materialistici in Irlanda e altrove.
(PL) Signor Presidente, sono fermamente convinta che il processo di ratifica del Trattato di Lisbona debba continuare.
Per i paesi che l'hanno firmato, si tratta di un obbligo giuridico internazionale, conforme alla convenzione di Vienna sul diritto dei Trattati.
Il Trattato offre l'opportunità di introdurre riforme essenziali per l'Unione.
Ad esempio, renderà possibile la creazione di una politica energetica comune in Europa; la quale è estremamente importante per l'UE e anche per il mio paese, la Polonia.
Garantirebbe la sicurezza energetica per tutti i miei concittadini.
Io rappresento la Slesia, che conta una popolazione di cinque milioni di abitanti.
Per la mia regione, tale politica costituirebbe un'opportunità di progresso e sviluppo, poiché la Slesia è ricca di risorse energetiche.
Pertanto mi domando: tutto questo verrà ostacolato dal "no” irlandese?
Rispetto il risultato del referendum in Irlanda, tuttavia mi riesce difficile accettare che i voti di 109 964 cittadini irlandesi, ovvero la differenza fra i voti a favore e quelli contro, possano determinare il futuro del mio paese, della mia regione e, in sostanza, il destino dell'Unione europea.
Non credo si possa permettere che questo accada.
(DE) Signor Presidente, vorrei esprimere i miei ringraziamenti al popolo irlandese e anche al CAEUC, che ha fatto campagna in Irlanda contro il Trattato di Lisbona.
Si contano ormai tre rifiuti al Trattato: uno in Francia, uno nei Paesi Bassi e quest'ultimo in Irlanda, relativo alla versione leggermente modificata del Trattato.
Dobbiamo accettare seriamente quest'ultimo rifiuto.
Mi tornano alla mente le parole di Bertolt Brecht, che disse: "In tal caso non sarebbe più facile per il governo sciogliere il popolo ed eleggerne un altro?”
E' così che interpreto una serie di dichiarazioni che sono state rilasciate qui.
In Irlanda si è in effetti discusso dei contenuti del Trattato, del suo orientamento neoliberale, dell'enfasi sulla militarizzazione e, soprattutto, del suo carattere antidemocratico.
Dobbiamo dunque accettare questo voto.
Il Trattato è morto e ora ne occorre uno diverso.
Dal canto nostro, prenderemo senz'altro nota e documenteremo le dichiarazioni antidemocratiche che sono state rilasciate in questa sede.
Presidente in carica del Consiglio. - (SL) La parola pronunciata - e letta - con maggiore frequenza oggi in quest'Aula è stata "rispetto”.
Spero mi consentirete di aggiungere che è necessario rispettare anche alcuni fatti, che vado a sottolineare.
Innanzi tutto: la ratifica di un nuovo Trattato sull'Unione europea rientra nella competenza esclusiva degli Stati membri.
Esclusiva.
Il Consiglio non ha alcun ruolo in questi processi e ancor meno la Presidenza.
Secondo fatto: ogni Stato membro attua tale processo conformemente alle proprie normative, formulate dallo Stato in totale autonomia e sovranità.
Questo ci conduce forse al punto essenziale.
Alcuni Stati membri hanno effettuato la ratifica, o intendono farlo, per via parlamentare, mentre uno è vincolato da un referendum.
Ciò non significa che ci sia qualcosa di male nella ratifica parlamentare.
Mi oppongo fermamente a chi asserisce che la ratifica parlamentare sia imperfetta o meno democratica di un referendum. Non è così.
Non è così.
Non è così.
Non c'è assolutamente nulla di male nella ratifica parlamentare.
Dal punto di vista dell'Unione europea è perfettamente equiparabile ad altri processi democratici.
Terzo fatto: ciascuno Stato membro parla per sé.
Gli elettori irlandesi si sono pronunciati per l'Irlanda e per nessun altro Stato membro.
Il che significa che qualsiasi altro Stato dell'Unione gode esattamente dello stesso diritto.
Diciotto Stati hanno già ratificato il Trattato di Lisbona, gli altri non si sono ancora pronunciati ed è opinione della Presidenza che le ratifiche debbano continuare.
I deputati che sostengono che il Trattato di Lisbona sia morto, che reclamano l'immediato arresto del processo di ratifica, stanno negando agli Stati membri il diritto di esprimersi, lo stesso diritto che difendono con tanta veemenza nel caso dell'Irlanda.
(Applausi)
Quarto fatto: ci siamo già trovati in questa situazione e abbiamo individuato una soluzione.
Anche in questo caso, sapremo trovarne una, sulla base delle ragioni per cui quest'impasse si è venuta a creare, ma la Presidenza non intende discutere di questo, tanto meno lasciarsi trascinare in una speculazione volta a stabilire se il Trattato fosse troppo complesso, se ci siano stati problemi di comunicazione o se, come sottolineato dall'onorevole De Rossa, siano state dette un gran numero di menzogne.
No, lasceremo che siano i nostri colleghi irlandesi ad analizzare le ragioni di questo risultato e a presentare proposte per una possibile via d'uscita.
E troveremo una via d'uscita, di questo sono assolutamente certo.
La troveremo.
Il summit del Consiglio europeo di domani segna, appunto, l'inizio di questa nostra ricerca di una soluzione.
Ultimo fatto: l'ordine del giorno per la seduta di questa mattina non recava la discussione sul risultato del referendum irlandese, bensì la preparazione del Consiglio europeo.
La Presidenza intende condurre la discussione in seno al Consiglio in questo modo, per affermare con chiarezza che l'Europa non si è bloccata, che continua a funzionare, e per questa ragione ci occuperemo di numerose altre tematiche in linea con l'ordine del giorno programmato.
Affronteremo il problema del prezzo dei beni alimentari e del petrolio, le tematiche economiche, sociali e ambientali, ci occuperemo delle sfide dello sviluppo internazionale e della questione dei Balcani occidentali.
A questo proposito, vorrei anche rispondere all'onorevole Titley: non esistono implicazioni dirette per la politica di allargamento dell'Unione europea, la quale proseguirà, così come la politica europea di vicinato e altre politiche.
Grazie a tutti e soprattutto a coloro che hanno espresso le proprie opinioni in merito a questi altri argomenti.
Confido che il Consiglio europeo progredirà con successo.
(Applausi)
Vicepresidente della Commissione. - (EN) Signor Presidente, vorrei ringraziare i membri del Parlamento per i loro interessantissimi contributi.
Di certo questa è la sede più appropriata per un dibattito sulla democrazia e il rispetto delle votazioni.
L'Irlanda ha votato "no” e come mai, allora, non è tutto finito?
Perché l'UE non dichiara semplicemente: "Il Trattato è morto; passiamo oltre”?
Perché alcune persone e alcuni Stati membri insistono nel portare avanti i loro processi di ratifica?
Perché continuiamo a ritornare sulle ragioni che ci hanno spinti ad avviare tutto questo dibattito su un nuovo Trattato per l'Unione europea?
Spero mi permetterete di spendere qualche parola a riguardo, dato che, non dimentichiamolo, i leader europei hanno investito moltissimo capitale politico su questa procedura.
Discutere le questioni e le problematiche soggiacenti all'esigenza di un nuovo Trattato, che definisse una nuova organizzazione per un'Unione europea così radicalmente cambiata in un periodo tanto breve, ha richiesto tempo e molta energia.
Lasciatemi citare tre ragioni per cui riteniamo sia necessario un nuovo Trattato.
Innanzi tutto, renderebbe giuridicamente vincolante la Carta dei diritti fondamentali.
L'Europa non riguarda solo il mercato interno - come asserito da qualcuno in questa sede - ma anche i diritti delle persone e dei lavoratori.
La seconda ragione è rappresentata, ovviamente, dalla volontà di parlare con un'unica, solida voce nel mondo, di avere maggior peso sulla scena internazionale e di fare tutto ciò all'insegna dei nostri valori.
Vorremmo farci valere nel contesto internazionale, combattere per uno sviluppo sostenibile, discutere il prezzo del petrolio, la prevenzione dei conflitti e altre importanti questioni.
Ecco una delle ragioni all'origine della discussione su un nuovo Trattato.
La terza ragione è, certamente, il desiderio di rendere più democratica l'Unione europea.
Molti hanno esortato al rispetto del "no” e dell'esito del referendum ed è ironico pensare che il Trattato conferirebbe, di fatto, maggiori poteri al Parlamento europeo eletto direttamente.
Ciò si tradurrebbe in un maggior coinvolgimento dei parlamenti nazionali e sancirebbe, per il Consiglio, l'obbligo di deliberare pubblicamente, ponendo la cosiddetta iniziativa dei cittadini come uno degli elementi cardine nel capitolo sulla democrazia partecipativa: un innovativo progresso contenuto nel Trattato.
Il gruppo in maglietta, nei banchi là sopra, sfoggia la scritta: "Rispetto per il no”.
A mio avviso, dimostrare questo rispetto significa anche comprendere i timori del popolo irlandese; capire perché ha votato "no”.
I cittadini hanno dato una loro interpretazione, ma ritengo importante che il governo irlandese, con l'ausilio dei nostri sondaggi d'opinione Eurobarometro, possa comprendere meglio le preoccupazioni dell'elettorato e capire se è possibile fare qualcosa in merito.
Non è forse questa l'idea di democrazia?
E' questo l'approccio che ci permetterà di proseguire: comprendere le argomentazioni irlandesi, cooperare con gli altri Stati membri e ottenere il loro rispetto per i problemi che auspichiamo di poter risolvere insieme.
Come a seguito del "no” ai referendum francese e olandese, abbiamo già eseguito un'indagine Eurobarometro, che ritengo ci aiuterà a capire meglio le difficoltà di qualsiasi referendum.
Oltre a una serie di vantaggi, indire un referendum implica anche alcuni svantaggi - o meglio, da un punto di vista democratico, alcune sfide.
Quando si presenta agli elettori un testo tanto ampio e complesso come un nuovo trattato internazionale, è ovvio che ci sia spazio per differenti interpretazioni dei risultati.
E' necessario comprendere a fondo ciò che gli irlandesi hanno voluto esprimere, i loro timori e le loro aspettative.
Dai risultati preliminari, ho potuto già dedurre che non è stato un "no” generale all'Europa.
Si tratta anche di comprendere e rispettare il loro ruolo all'interno di un'Unione europea.
L'aspetto positivo di un referendum è costituito dall'esigenza di informare i cittadini, comunicare con loro, con tutte le difficoltà che questo comporta.
Immagino che tutti voi comprendiate la necessità di individuare quali sono i margini di miglioramento in termini di comunicazione e informazione verso i cittadini.
Ho sempre sostenuto che la comunicazione sia uno strumento al servizio della democrazia.
Uno strumento che deve poggiare sul diritto dei cittadini a sapere cosa succede a livello europeo, che decisioni vengono assunte e in che modo la popolazione può esprimere la propria opinione.
E' necessario intensificare questi sforzi ed è anche per questo che la Commissione intende proseguire con il cosiddetto Piano D per la democrazia, il dialogo e il dibattito, avviato un paio d'anni fa, che trae spunto dall'idea che i cittadini facciano proprie le politiche comunitarie...
Signora Commissario, colleghi, capisco che è un momento di confusione per l'ingresso in Aula di tanti colleghi deputati, ma pregherei quelli che entrano di non fermarsi a chiacchierare perché molti colleghi sono interessati ad ascoltare le conclusioni della signora Commissario.
Vicepresidente della Commissione. - (EN) Signor Presidente, quel che sto cercando di dire, in sintesi, è che dobbiamo indurre i cittadini a fare proprie le politiche dell'UE, rendendole comprensibili e pertinenti, e facendo sì che le Istituzioni europee risultino legittimate e affidabili agli occhi dei cittadini che rappresentano.
E' necessario instaurare un dibattito ampio e permanente sul futuro dell'Unione europea tra le Istituzioni democratiche dell'UE e il pubblico, a livello nazionale e comunitario, ed emancipare i cittadini fornendo loro l'accesso alle informazioni, cosicché possano condurre un dibattito informato in merito all'Unione europea.
A tal fine, abbiamo già proposto la creazione di un quadro di riferimento, come ricordato dall'onorevole Jo Leinen, che ringrazio.
Ringrazio anche il Presidente in carica Lenarčič per aver cercato di trovare una soluzione in proposito.
Porgo i miei ringraziamenti anche al Parlamento, per il suo sostegno allo sforzo di comunicare in maniera più efficace con i cittadini, poiché è necessario affrontare la questione con grande serietà, fornendo le risorse e il contesto necessari per operare in collaborazione anche con gli Stati membri e, ovviamente, per conferire la massima leggibilità ai nostri testi e alle nostre decisioni.
Abbiamo discusso del Trattato consolidato.
Malgrado tempi estremamente dilatati, il Consiglio ha infine accettato e pubblicato un Trattato consolidato, il quale rappresenta senz'altro uno strumento per rivolgerci in maniera più efficace ai nostri cittadini.
Dobbiamo continuare a trarre conclusioni e ad imparare nuove lezioni anche dall'esempio irlandese, fatto salvo, tuttavia, il rispetto per il voto contrario.
Il modo migliore per farlo è comprendere i timori dell'elettorato irlandese, ricercare insieme delle soluzioni e permettere agli altri Stati membri di esprimere il proprio parere.
Mi auguro anche che questa discussione serva da spunto ai leader che si riuniranno domani e venerdì.
Vi ringrazio di cuore per quest'ottimo e costruttivo dibattito.
(Applausi)
Ringrazio la signora Commissario.
La discussione è chiusa.
Do comunicazione all'Assemblea che l'on. Hans-Peter Martin ha chiesto la parola per fatto personale ai sensi dell'articolo 145 del regolamento.
Secondo quanto previsto dall'articolo 145 del regolamento daremo la parola all'on. Martin al momento dell'approvazione del processo verbale di questa seduta.
Dichiarazioni scritte (articolo 142)
per iscritto. - (EN) Mi congratulo vivamente con gli elettori della Repubblica d'Irlanda per aver rifiutato con forza la Costituzione riconfezionata.
Così facendo, hanno messo a segno un colpo a favore di quei milioni di democratici in tutta Europa, privati del diritto di esprimersi, dal tentativo totalitaristico dell'élite comunitaria di imporre a noi tutti il Trattato di Lisbona.
Resta da vedere, a questo punto, se l'élite avrà l'onestà e l'integrità di ammettere che il Trattato è morto.
Lisbona aveva stabilito autonomamente il requisito per la propria sopravvivenza: la ratifica unanime.
Ebbene, tale requisito è stato spettacolarmente disatteso.
Al pari del suo predecessore, il Trattato costituzionale, il Trattato di Lisbona è naufragato sullo scoglio della democrazia.
Anziché prendere atto della realtà, temo che Bruxelles ricorrerà all'ennesimo complotto per aggirare la volontà del popolo.
Così facendo, perirete, infine, dello stesso destino.
Dunque, risparmiatevi la fatica e ammettete che il Trattato è morto e che non ci sono speranze di risuscitarlo.
per iscritto. - (EL) In questo periodo di crisi e insicurezza istituzionale, sento di dover lodare il Trattato di Lisbona.
Non so se entrerà mai in vigore, ma se si vuole evitare di scadere nel populismo, bisogna riconoscere che si tratta di un buon testo.
Certo, non è stato progettato e discusso democraticamente quanto il Trattato costituzionale.
Di certo non è un testo perfetto, non esistono testi perfetti.
Di certo è troppo complesso, ma quale Trattato europeo non lo è?
Chi sostiene di non comprenderlo mostra, di fatto, una mancanza di fiducia nei propri leader.
In realtà, è un testo al servizio del progresso democratico in Europa.
Renderebbe l'Europa più aperta, efficiente e socialmente sensibile.
Un semplice esempio: se fosse stato in vigore, se la Carta dei diritti fondamentali fosse stata in vigore, la Corte di giustizia non avrebbe potuto emettere le sentenze Viking e Laval, così lesive per i lavoratori.
Dunque, ci occorre più Europa, non meno Europa.
Più democrazia.
Più politica.
In quanto socialisti, il mio gruppo ed io abbiamo ora il dovere di presentarci davanti ai cittadini e spiegare che tipo di Europa nuova e diversa auspichiamo.
per iscritto. - (HU) Io faccio parte di quel gruppo di persone che ritiene che l'Europa non sarà più la stessa dopo il "no” irlandese.
Se c'è una cosa che non possiamo certo fare è ignorare l'esito del referendum in Irlanda.
D'altro canto, sono anche una di quelle persone che ritengono che il processo di ratifica debba continuare; ogni Stato membro gode del medesimo diritto di pronunciarsi sul futuro comune dell'Europa.
Dobbiamo risolvere questo rompicapo, da una parte, ascoltando la voce dei cittadini irlandesi, e dall'altra, tenendo in dovuta considerazione la posizione di tutti gli altri Stati membri che desiderano proseguire sulla strada comune europea.
Si tratta, certo, di un'equazione difficile, pertanto dobbiamo cogliere ogni opportunità di analisi.
Per riuscire nell'intento, ci occorrono tutti e 27 gli Stati membri.
Ritengo che i ventisette debbano trovare una soluzione comune e assumere una decisione comune in merito al prossimo passo da compiere.
Come dichiarato dal Presidente Barroso: "Ventisette Stati membri hanno firmato il Trattato; dobbiamo compiere ogni sforzo per assicurarci che ventisette Stati membri trovino il modo di progredire”.
Dobbiamo trovare una soluzione, un modo per superare lo stallo.
per iscritto. - (RO) Il processo europeo deve continuare.
Il voto espresso dai cittadini irlandesi per il rifiuto del Trattato di Lisbona dev'essere rispettato.
Nel contempo, è necessario tenere in considerazione gli interessi più ampi di tutti i cittadini dell'Unione, rendendo la struttura europea più efficiente e proseguendo con il processo di allargamento dell'UE.
I cittadini irlandesi non hanno solo diritti, ma anche obblighi nei confronti dell'UE.
Devono essere consapevoli delle conseguenze che il loro rifiuto del Trattato di Lisbona comporta.
Pertanto, dovranno decidere con un nuovo referendum se intendono abbandonare l'UE, o restare in un'Unione basata sul Trattato di Lisbona.
L'arresto del processo europeo in nome della "sovranità inviolata” del popolo irlandese significa, di fatto, la cancellazione delle naturali aspirazioni dei cittadini di Croazia, Repubblica moldova eccetera ad aderire all'UE.
Così come l'Irlanda e i rappresentanti politici irlandesi hanno il diritto di battersi per le aspirazioni dei propri cittadini, anche la Romania ha il diritto di battersi per l'adesione della Repubblica moldova all'Unione europea.
per iscritto. - (PT) Dopo il trionfante "no” nel referendum irlandese sul Trattato di Lisbona, i leader dell'Unione europea avrebbero dovuto riconoscere ciò che era ormai ovvio: che il Trattato di Lisbona è fallito.
Sanno bene che basta la mancata ratifica del Trattato da parte di uno Stato membro perché il documento non entri in vigore.
Le regole erano queste.
E' bene sottolineare, inoltre, che questo rifiuto fa seguito ad altri due risultati identici in Francia e nei Paesi Bassi in merito alla cosiddetta Costituzione europea, antesignana del Trattato di Lisbona.
Tuttavia, il Presidente della Commissione europea si è limitato a riconoscere che occorreranno tempo e fatica per risolvere il problema creato dal referendum irlandese.
Nel tentativo di gettare la colpa sulle spalle dell'Irlanda, egli rifiuta di riconoscere che il problema deriva dalla profonda crisi di legittimità causata delle politiche neoliberali, militaristiche e federaliste che vengono perseguite.
Pertanto, questa settimana, il Consiglio europeo dovrà prendere una decisione fondamentale: abbandonare il processo di ratifica del Trattato di Lisbona, ormai senza speranza, oppure avviare una discussione sulle vere ragioni del malcontento popolare e apportare i necessari cambiamenti politici allo scopo di affrontare le crisi attuali; in altre parole promuovere una maggiore giustizia sociale, più sicurezza nel campo dell'occupazione corredata di diritti, combattere profitti e rincari speculativi e assegnare priorità alla lotta in favore dell'inclusione sociale.
per iscritto. - (RO) Il recente voto irlandese è stato interpretato in vari modi all'interno dell'Unione europea e gli interventi che abbiamo ascoltato qui in Parlamento confermano le difficoltà che questo voto potrebbe produrre.
Vorrei fare brevemente riferimento ai problemi che il voto dei cittadini irlandesi potrebbe far insorgere nell'opinione pubblica dei paesi recentemente integrati nell'UE, soprattutto quelli dell'Europa dell'est.
I cittadini di quei paesi avranno grosse difficoltà a comprendere la natura vincolante della ricezione, nel proprio ordinamento giuridico nazionale, delle normative europee che implicano sacrifici economici, nonché di una serie di politiche pubbliche che la popolazione considera fin troppo restrittive per il livello attuale dell'economia di quei paesi.
Quel che mi preme sottolineare in questa sede è che qualsiasi tentativo di introdurre trattamenti eccezionali nel contesto comunitario si rifletterà sicuramente sul voto politico del 2009, che potrebbe indurre alla radicalizzazione di un elettorato che ha votato con grande entusiasmo a favore dell'adesione di questi paesi all'UE.
per iscritto. - (HU) Il referendum irlandese può essere interpretato in vari modi.
E' una vittoria per la sovranità popolare: questo fatto è innegabile.
D'altro canto, la maggioranza degli elettori non sapeva per cosa stesse votando, come dimostrato dal fatto che i fautori del "no” facevano riferimento a rimostranze storiche che sono state in effetti risolte dall'adesione all'Unione europea.
Potremmo considerare un'ingiustizia il fatto che il 53 per cento degli elettori di un paese relativamente piccolo abbia la capacità di ostacolare altre ventisei nazioni desiderose di approfondire la loro cooperazione e di realizzare il sogno europeo.
Una cosa, comunque, è certa: in futuro dovremo discutere l'integrazione con i cittadini dell'Unione in maniera più intelligente, persuasiva e immediatamente comprensibile.
Per questa ragione, la commissione per la cultura e l'istruzione del Parlamento europeo sta avviando la stesura di una relazione dal titolo provvisorio Dialogo attivo con i cittadini sull'Europa, della quale sono stato incaricato.
Chiedo ai colleghi di sostenere il nostro lavoro condividendo le loro idee; riuniamo i nostri pensieri, cosicché non solo riusciremo a capire e ad amare il concetto di integrazione e cooperazione, ma faremo in modo che imparino a comprenderlo e ad amarlo anche i cittadini d'Europa.
per iscritto. - (PL) Oggi discutiamo il futuro dell'Unione europea, sulla scia delle emozioni suscitate dall'esito del referendum in Irlanda.
Faccio appello a tutti gli interessati, deputati del Parlamento europeo e rappresentanti della Commissione e del Consiglio, perché si astengano dal redarguire i cittadini irlandesi e dal minacciarli con tutta una serie di ritorsioni, compresa l'esclusione dall'Unione.
L'Unione esiste e il voto della nazione irlandese non è un voto contro l'Unione; questi sono i fatti.
A parer mio, esprime unicamente la contrarietà al documento che prende il nome di Trattato di riforma di Lisbona.
Il popolo irlandese ha rifiutato quel particolare tipo di riforma che gli era stato presentato.
E' altamente probabile che se la stessa domanda fosse stata posta ai cittadini di altri paesi sotto forma di referendum, la risposta sarebbe stata esattamente la stessa.
Dopotutto, il Trattato risulta incomprensibile perfino a un cittadino dell'Unione con un elevato livello di istruzione.
Faremmo bene a domandarci se questo non sia un nuovo segnale che dovrebbe indurre la cosiddetta élite a tentare di colmare il considerevole divario che esiste attualmente fra i cittadini degli Stati membri e i leader dei gruppi politici, sia a livello nazionale sia di Unione.
Le pertinenti disposizioni del diritto internazionale sanciscono, di fatto, che laddove anche uno solo degli Stati parti dell'accordo non accetti l'accordo internazionale, quest'ultimo non è vincolante in tal forma.
Questo è chiaro, a prescindere dalle nostre opinioni in merito al documento nel suo complesso.
I cittadini irlandesi hanno scelto liberamente.
Dobbiamo rispettare la loro decisione e ricercare soluzioni costruttive per il futuro dell'Europa.
Come si dice: vox populi, vox dei.
per iscritto. - (FI) Crisi!
Crisi!
Ecco di nuovo che si urla alla crisi dell'UE, perché gli irlandesi hanno rifiutato il Trattato di Lisbona in occasione del referendum tenutosi giovedì 12 giugno.
Il Trattato può entrare in vigore soltanto se ratificato da tutti gli Stati membri.
I leader europei richiedono nuove soluzioni, ma ben pochi ne sanno proporre.
I problemi sono perlomeno due.
Il Trattato di Lisbona è talmente oscuro che è pressoché impossibile da capire.
Sareste disposti a firmarlo?
Per giunta, è ovvio che l'élite europea voglia procedere troppo in fretta.
Per i piccoli Stati membri è arrivato il momento di agire.
Devono insistere affinché ogni Stato membro disponga di un Commissario.
Era questa la volontà iniziale di Finlandia e molti altri paesi.
Se entrasse in vigore, il Trattato di Lisbona produrrebbe una situazione in cui ciascuno Stato membro si troverebbe, a turno, senza un Commissario per un terzo del tempo, a partire dal 2014.
La formulazione del Trattato è talmente vaga che, in pratica, sembrerebbe che i piccoli Stati membri restino senza Commissario più a lungo di quelli grandi.
Alcuni ritengono che l'Irlanda abbia rifiutato il Trattato in parte anche per la questione del Commissario.
Il Commissario della Finlandia riveste un'importanza speciale per i piccoli Stati membri, sebbene i Commissari siano tenuti a fare gli interessi dell'UE nel suo complesso.
In Finlandia ogni regione si rallegra se può contare su un "proprio” ministro al governo.
I leader europei sono ora chiamati a riflettere attentamente su quale sia l'origine della crescente sfiducia dell'opinione pubblica nei confronti dell'UE.
L'Unione ha agito effettivamente nell'interesse di tutti i suoi cittadini nella maniera migliore possibile?
Ha rafforzato la cooperazione in diversi ambiti, ampliandosi, forse, troppo velocemente?
per iscritto. - (PL) La decisione assunta dal popolo irlandese ha posto l'Europa in una situazione difficile, ma è anche la riprova che l'Europa si basa sulla democrazia attiva.
Le sorti del Trattato di Lisbona non sono affatto scontate.
Già in precedenza si sono verificate situazioni del genere.
Nel 1993, dopo un esito negativo riguardo alla ratifica del Trattato sull'Unione europea, la Danimarca decise di indire un secondo referendum.
Allo stesso modo, si tenne un secondo referendum in Irlanda a seguito del disastroso risultato relativo alla ratifica del Trattato di Nizza, nel 2001.
Sono fermamente convinto che anche in questa occasione, sia necessario rispettare l'esito del referendum irlandese, in quanto decisione sovrana del popolo d'Irlanda.
Tuttavia, l'Unione si basa sul rispetto per il diritto di ogni Stato membro a esprimere la propria volontà.
E' bene affermare con chiarezza che il rifiuto del Trattato non significa che i cittadini irlandesi siano contrari all'Unione.
L'imminente Consiglio europeo sarà un'opportunità per riflettere sulle cause e gli effetti della situazione che si è venuta a creare.
Questo sforzo riflessivo non deve tradursi unicamente in un atteggiamento di condanna e censura dell'Irlanda.
Il Consiglio, la Commissione e il Parlamento sono chiamati a esaminare che cosa sia possibile fare per aiutare gli europei a comprendere meglio il Trattato e le intenzioni dell'élite politica.
Personalmente sono contrario alla riapertura dei negoziati sulla riforma del Trattato.
L'Europa non deve diventare un'Europa a due o più velocità.
Deve, al contrario, dar prova ai propri cittadini di costituire un progetto comune, all'insegna della solidarietà.
Confido nella capacità del Consiglio di trovare una soluzione accettabile per quei paesi che hanno già ratificato il Trattato, per l'Irlanda e anche per quegli Stati membri che sono ancora indecisi sul da farsi.
per iscritto. - (PL) L'esito del referendum irlandese sconvolge il processo di ratifica del Trattato di riforma.
Tale referendum è servito anche a sottolineare quanta cura dobbiamo dedicare al nostro grande progetto europeo, volto a creare un'Europa caratterizzata dalla pace e dalla solidarietà, il cui principale obiettivo sia il benessere dei cittadini e rivestire un ruolo forte sulla scena politico-economica globale.
Oggi abbiamo la prova di quanto sia alto il prezzo da pagare se trascuriamo il dialogo con le nostre società e non spieghiamo loro quale sia la vera essenza dell'integrazione.
Il processo di ratifica deve continuare e io sono convinto che l'Irlanda si sforzerà al massimo per risolvere la situazione.
Concordo con quanto affermato dall'onorevole Schulz, leader del gruppo socialista al Parlamento europeo, ovvero che le modalità operative della Commissione e del Consiglio europeo siano una delle ragioni all'origine dell'attuale situazione.
Ampliare le competenze del Parlamento europeo, in quanto istituzione democratica, fornirebbe un contributo maggiore alla semplificazione dell'Unione, rispetto alle dichiarazioni e ai programmi altisonanti, che non raggiungono né il cuore né la mente dei cittadini.
per iscritto. - (ET) Onorevoli colleghi, il "no” di Dublino al Trattato di Lisbona è stato una sorpresa, poiché è proprio grazie al sostegno dell'UE che l'Irlanda è riuscita a costruire un'economia competitiva, a stabilizzare il mercato del lavoro e a creare una società del benessere.
Gli irlandesi avevano la possibilità di votare per un'Unione europea più forte, più competitiva, più che mai al servizio degli interessi degli Stati membri.
Personalmente ritengo che sottoporre il Trattato di Lisbona alla prova referendaria sia risultato democratico, ma solo all'apparenza.
Le problematiche interne, sulle quali l'UE non interviene, hanno creato inevitabilmente delle tensioni che necessitavano di trovare sfogo.
E' dunque facile creare un'apparente opportunità di esprimere la propria insoddisfazione, senza badare ai mezzi.
Altro segnale della finta democraticità del referendum e delle tensioni alle quali avrebbe dato voce erano i sondaggi di opinione condotti prima del voto, dai quali è emerso con chiarezza che gli elettori intenzionati a votare "no” non erano a conoscenza degli effettivi contenuti, tanto meno della valenza, del Trattato di Lisbona.
Spetta ai politici irlandesi rispondere ai "perché?”.
L'Irlanda è sempre stata uno dei più brillanti utenti delle sovvenzioni comunitarie.
Gli irlandesi sono celebri per il loro europeismo.
Risulta tanto più ironico, dunque, che a causa dell'Irlanda si debba arrestare la creazione di un futuro comune più solido.
L'Estonia ha ratificato il Trattato di Lisbona il giorno prima del referendum irlandese.
Il che significa che, a differenza di Dublino, Tallinn ha contribuito alla costruzione di un futuro comune.
Io sono un'accesa sostenitrice del processo di ratifica e sono convinta che l'Irlanda compirà un nuovo tentativo per garantire che i 500 milioni di cittadini d'Europa, compresi quelli irlandesi, portino il nome di europei con onore.
Il debito di gratitudine di Dublino nei confronti dell'Europa è evidente.
per iscritto. - (ET) Signor Presidente, sebbene il risultato del referendum irlandese abbia deluso profondamente l'Unione europea, non mi sembra il momento adatto per cedere al panico e cercare un capro espiatorio.
Il Consiglio europeo si riunirà il 19 e il 20 giugno a Bruxelles.
Innanzi tutto, è opportuno dedicarci all'ascolto delle spiegazioni del Taoiseach Brian Cowen e delle sue proposte su come procedere con l'Irlanda.
A mio avviso, i restanti otto Stati membri dovrebbero proseguire con il processo di ratifica come previsto, a prescindere dal "no” irlandese.
Il Trattato di Lisbona è indispensabile per un'efficace continuazione del progetto europeo.
Sarebbe impensabile riavviare nuovi negoziati, dal momento che l'Unione europea è stata impegnata nei negoziati relativi al proprio futuro per gli ultimi nove anni.
Il Trattato di Lisbona crea un'Unione europea più comprensibile, democratica ed efficiente e non possiamo arrenderci proprio ora.
per iscritto. - (FI) Il significato letterale di democrazia è potere del popolo.
Non può esistere democrazia senza popolo e non è bene che il popolo viva senza democrazia.
In Irlanda, i cittadini hanno avuto la possibilità di votare in merito alla nuova Costituzione, il Trattato di Lisbona. Un atto di democrazia.
E gli irlandesi hanno votato "no” a nome di tutte le altre nazioni, con il 53,4 per cento dei voti, contro il 46,6 per cento di "sì”.
L'Irlanda non vuole che l'UE evolva verso una federazione, che si militarizzi, tanto meno che trasferisca ulteriori poteri ai grandi paesi.
L'idea della federazione è promossa da uomini e donne che sono poco democratici e non sanno perdere.
Hanno cominciato a rianimare il corpo con la forza.
Sostengono che si possa fare a meno dei paesi più piccoli, se non si conformano alla vera autorità degli Stati più grandi.
In questo modo, perpetuano un'idea fallace della democrazia europea.
Gli irlandesi vengono additati per aver esercitato i loro poteri, ma nessuno deride gli ungheresi, il cui parlamento ha votato a favore dell'illeggibile Trattato, prima ancora che gli fosse sottoposto.
La decisione del popolo irlandese è democrazia, quella del parlamento ungherese no.
Il desiderio di una Costituzione per l'UE non nasce dalle esigenze della popolazione, bensì dalla volontà di consolidare il potere dell'élite.
Senza referendum sarebbe un colpo di stato - nei piccoli, così come nei grandi paesi.
per iscritto. - (EN) Mentre teniamo fuori dalla porta Stati come la Croazia, la Turchia, l'Ucraina e la Repubblica moldova, ansiosi di aderire all'UE, ci sforziamo di trattenere Stati che si interrogano sull'opportunità o meno di far parte di un'unione forte.
E' ingiusto, improduttivo e inammissibile che gli euroscettici vengano trattati meglio degli euroentusiasti.
Uguale rispetto per tutte le nazioni significa richiamare ciascuna alle proprie responsabilità.
Cercare di raggirare e tentare qualcuno per mezzo di concessioni e protocolli illusori, al fine di alterare le sue decisioni senza però aver modificato le sue convinzioni sarebbe un'offesa e una mancanza di rispetto democratico.
E' giusto che il popolo irlandese si prenda tutto il tempo che gli occorre per riflettere sul proprio futuro europeo.
Forse il miglior contesto per una simile riflessione democratica sarebbero elezioni anticipate.
Comunque sia, gli irlandesi dovrebbero utilizzare il proprio tempo e non quello degli altri.
Pertanto, dovremmo considerare una posizione transitoria per l'Irlanda in seno all'UE, per consentire all'integrazione europea di progredire con un minor numero di Stati coinvolti.
Infine, attraverso un nuovo referendum, i cittadini irlandesi dovranno chiarire se vogliono rimanere nell'Unione europea basata sul Trattato di Lisbona, o se intendono rivestire il ruolo del "cavaliere solitario” davanti alle tempeste dell'ordine globale.
A fronte della decisione del popolo irlandese, così come espressa nel recente referendum, è ancora più importante per la Polonia finalizzare la ratifica del Trattato di Lisbona.
Se il Presidente polacco condurrà il processo a uno stallo sulla base dell'argomentazione relativa alla firma finale, allineerà il nostro paese con quelli che sono contro al Trattato, in aperta opposizione alla stragrande maggioranza dei paesi che l'hanno accettato.
Questo non andrebbe certo a nostro vantaggio.
In passato siamo ricorsi a minacce, si potrebbe addirittura parlare di ricatti, ma alla fine siamo pervenuti a un compromesso.
Ebbene, dobbiamo accettare le conseguenze di un eventuale compromesso, soprattutto dopo l'esito del referendum irlandese.
La Polonia ha di fatto l'opportunità di giocare un ruolo chiave nella creazione di un'Europa forte.
La rapida finalizzazione della ratifica del Trattato non sarà un passaggio scontato, bensì un significativo gesto politico.
Ritengo si possa dare per scontato che presto o tardi, con o senza l'Irlanda, verrà data attuazione alla sostanza del Trattato.
E' quindi essenziale per noi trovarci dalla parte giusta al momento giusto.
per iscritto. - (RO) Il Parlamento e le altre Istituzioni europee devono rispettare il voto espresso dalla popolazione irlandese in sede di referendum.
Voglio essere molto chiaro su questo punto: i cittadini irlandesi non hanno votato contro l'Unione europea, ma contro il Trattato di Lisbona.
Ci sono segnali evidenti che i contenuti e le ragioni di questo Trattato non sono stati compresi e che i timori del popolo irlandese in merito al sistema di tassazione e al mantenimento della neutralità siano stati fomentati da alcuni partiti politici.
Il Parlamento europeo deve inviare un segnale forte di sostegno al processo di ratifica negli altri Stati membri.
Nel contempo, dobbiamo presentare alla popolazione e al governo irlandese soluzioni attuabili per superare quest'impasse.
Dopotutto, il Trattato di Lisbona è un avanzamento necessario perché il sistema istituzionale europeo possa funzionare in maniera più efficiente, nel contesto globale sempre più difficile in cui ogni Stato membro si trova a operare: competitività economica, cambiamento climatico, rincari delle risorse naturali e molte altre problematiche che investono tutti noi.
per iscritto. - (CS) Il Trattato di Lisbona è un documento defunto, proprio come il progetto di Costituzione europea dopo essere stato rifiutato da francesi e olandesi.
Sebbene il Presidente del Parlamento europeo, Hans Gert Pöttering, abbia dichiarato che l'obiettivo del Trattato è il raggiungimento di una maggiore democrazia, maggiore efficacia politica, nonché maggiore chiarezza e trasparenza e che il processo di ratifica debba continuare all'interno degli Stati membri che non l'hanno ancora completato, si tratta solo di vuote affermazioni.
Se si fossero indetti referendum anche in altri paesi, il "no” irlandese non sarebbe certo stato l'unico.
Pensiamo al raggiro ordito dall'élite europea nel sottoporre a ratifica nient'altro che il progetto di Costituzione europea spolverato ed emendato!
Oltre agli irlandesi, anche i francesi e gli olandesi avrebbero ribadito il loro "no”, come confermato dai pubblici sondaggi d'opinione condotti in quei paesi.
Coloro che "reggono il timone” della politica europea dovrebbero rendersi conto, una volta per tutte, che la maggioranza dei cittadini rifiuta l'Unione come progetto militaristico e neoliberale, di fatto antisociale!
Il risultato del referendum irlandese non è un disastro per l'Europa, come alcuni vorrebbero farci credere, bensì l'opportunità di avviare un nuovo dibattito all'interno del quale, finalmente, possano trovare ampio spazio anche i cittadini comuni.
Dopotutto, gli irlandesi non hanno votato contro l'Unione europea, ma contro i contenuti del Trattato di Lisbona che avrebbero distrutto gli standard sociali conquistati finora, trasformando l'Unione in un conglomerato militarista.
La cosiddetta idea europea non è stata messa a repentaglio da coloro che rifiutano il Trattato di Lisbona, ma da coloro che oggi strillano "andiamo avanti”, o prefigurano l'introduzione di un'Europa a "due velocità”.
per iscritto. - (FR) A partire da domani, il Consiglio europeo sarà chiamato a trarre le conclusioni del risultato del referendum irlandese sul Trattato di Lisbona.
Spetta all'Irlanda, per bocca del suo Taoiseach, fornire un'analisi del voto e confermare la propria volontà di veder progredire l'integrazione europea.
Mi auguro che i ventisette concordino nel proseguire con il processo di ratifica all'interno degli Stati membri che non si sono ancora pronunciati, allo scopo di conoscere, finalmente, l'esatta posizione di ciascuno in merito al testo.
La Presidenza slovena e in seguito quella francese devono sforzarsi di trovare insieme all'Irlanda una soluzione giuridicamente accettabile, in grado di porre fine, una volta per tutte, a più di quindici anni di sforzi tesi a riformare il funzionamento dell'Europa allargata.
Le responsabilità della Presidenza francese andranno senz'altro aumentando, tenuto conto del turbamento del contesto europeo e dell'impennata dei costi delle materie prime alimentari e dei combustibili.
I cittadini europei sono incerti.
Il Consiglio europeo deve saper dimostrare che l'Europa contribuisce a soddisfare le loro aspettative, assumendo decisioni sulle tematiche di fondo.
Pur non risolvendo immediatamente la questione istituzionale, quest'approccio è di certo il metodo migliore per dimostrare agli irlandesi che sono stati ascoltati.
per iscritto. - (HU) Il Trattato di Lisbona è stato rifiutato proprio dal paese che finora si è distinto maggiormente per la sua capacità di sfruttare appieno i vantaggi dell'integrazione europea.
La profonda crisi di fiducia nella politica è indice anche di questo.
A contribuire in maniera rilevante a questo fallimento è stata anche la scarsa comunicazione in termini di illustrazione dei benefici del Trattato di Lisbona.
L'Irlanda non ha deciso in merito al Trattato; l'esito del referendum, infatti, è stato determinato da questioni di politica interna.
L'istituto del referendum si è rivelato uno strumento inadatto alle decisioni su materie complesse come questa.
Il Trattato di Lisbona non prevede solo una riforma istituzionale dell'Unione europea.
Insieme alla Carta fondamentale dei diritti, infatti, il Trattato rende l'Europa un'autentica comunità politica, nonché una comunità di valori.
Si tratta di un nuovo livello di sviluppo dell'integrazione europea in termini qualitativi.
Il referendum irlandese costituisce senz'altro un grave problema, ma spetta a noi evitare che l'Unione europea entri in crisi e rispondere in maniera rapida e decisa.
Nelle circostanze attuali, l'errore più grande sarebbe rinegoziare l'accordo che ci ha richiesto così tanti sforzi, pertanto dobbiamo mantenere il Trattato di Lisbona così com'è.
Quasi due terzi degli Stati membri hanno adottato il Trattato, compresa l'Ungheria, che è stata il primo paese.
Il processo di ratifica deve proseguire.
L'Irlanda deve decidere il prima possibile, se vuole continuare a far parte di un'accresciuta integrazione.
Un solo paese non può intralciarne altri 26 determinati a proseguire.
Sono assolutamente fiducioso che il Consiglio europeo che si aprirà domani saprà trovare una via d'uscita da quest'impasse.
I lavori per la costruzione dell'Europa devono continuare e per farlo ci occorre il Trattato di Lisbona.
per iscritto. - (RO) Dopo il Trattato di Nizza, l'Unione europea necessita di un nuovo quadro istituzionale e il Trattato di Lisbona, per quanto meno ambizioso della Costituzione europea, è un buon testo.
18 Stati membri hanno ratificato il Trattato di Lisbona tramite i loro parlamenti nazionali.
L'Irlanda ha scelto la ratifica per via referendaria e i suoi cittadini hanno rifiutato il Trattato.
Anche nel 2001 l'Irlanda aveva votato contro il Trattato di Nizza, per poi ratificarlo l'anno seguente.
Il voto dei cittadini irlandesi indica che la popolazione di quel paese giudica complicato il processo comunitario di costruzione istituzionale.
E' nostro dovere spiegare ai cittadini europei la necessità di questo Trattato e le disposizioni in esso contenute.
Il Trattato di Lisbona affronta la questione del cambiamento climatico, definisce l'economia europea come un'economia sociale di mercato, sottolinea l'esigenza di una politica energetica comune e, in particolare, conferisce valore giuridico alla Carta dei diritti fondamentali dell'Unione europea.
Il Trattato di riforma innalza il livello di democrazia, attribuendo maggiori poteri al Parlamento europeo e consentendo la bocciatura di un progetto legislativo, laddove la metà dei parlamenti nazionali lo giudicasse contrario al principio di sussidiarietà.
Il voto irlandese indica che occorre maggiore responsabilità e capacità di dialogo da parte nostra, che dobbiamo spiegare di più e meglio ai cittadini europei le disposizioni contenute in questo nuovo Trattato, nonché la ragioni che lo rendono necessario.
per iscritto. - (PL) Le nazioni europee che aspirano alla libertà e alla sovranità hanno oggi motivo di essere grate allo Stato irlandese.
Un messaggio di libertà e speranza ci proviene, forte e chiaro, dalla piccola Irlanda.
Che tale messaggio sia di monito ai nemici della democrazia, che non tengono conto della volontà del popolo e infrangono le regole del gioco precedentemente stabilite.
E' sorta la questione di come procedere.
Ritengo che anziché sognare di un irraggiungibile superstato europeo, dovremmo avviare un dibattito sui diritti delle nazioni.
Innanzi tutto dovremmo concordare una carta relativa ai diritti delle nazioni, in base alla quale definire, poi, i principi dell'integrazione europea.
Onorevoli colleghi, voi siete gli architetti dell'Unione europea.
Vi invito a cessare le manipolazioni e a consentire ai cittadini di determinare autonomamente il proprio destino, fornendo loro la verità.
Faccio appello a voi perché diate modo alle nazioni di vivere all'interno di Stati sovrani, che decidano da sé come e con chi cooperare, nonché come e con chi integrarsi.
Il clamoroso "no” del popolo irlandese ha reso inapplicabile il Trattato di Lisbona.
Tutto ciò rappresenta una significativa sconfitta per il Consiglio, la Commissione europea e il Parlamento europeo, nonché per i governi di centrodestra e centrosinistra degli Stati membri dell'Unione [partito Nuova Democrazia (ND) e PASOK in Grecia].
E' una battuta d'arresto anche per i rappresentanti del capitalismo in generale, che hanno giocato un ruolo chiave nell'annullare il voto del popolo francese e neerlandese contro la Costituzione europea e nel sopprimere il crescente movimento di contestazione e rifiuto del Trattato di Lisbona all'interno dell'UE.
Queste stesse forze politiche sono quelle che costituiscono la grande alleanza in seno al Consiglio, alla Commissione e al Parlamento europeo: il gruppo del Partito popolare europeo (Democratici cristiani) e dei Democratici europei, il gruppo socialista al Parlamento europeo, il gruppo dell'Alleanza dei Democratici e dei Liberali per l'Europa, il gruppo Verde/Alleanza libera europea e altri sostenitori del "monolito” europeo, con la partecipazione dei parlamentari di Nuova Democrazia e PASOK.
Nella seduta plenaria del Parlamento del 20 febbraio 2008, hanno votato tutti contro la proposta di rispettare il verdetto del popolo irlandese e indire referendum sul Trattato di Lisbona negli Stati membri.
La politica oppressiva del Consiglio e della Commissione europea nel perseguire la ratifica del Trattato di Lisbona costituisce un gesto di dispotico disprezzo per la volontà dei cittadini irlandesi e per i popoli in generale.
Composizione dei gruppi politici : vedasi processo verbale
Interventi di un minuto su questioni di rilevanza politica
L'ordine del giorno reca gli interventi di un minuto su questioni di rilevanza politica.
(EL) Signor Presidente, la politica di concorrenza rientra esclusivamente nella responsabilità della Commissione europea.
Ci si può chiedere, allora, perché la Commissione non eserciti questa responsabilità esclusiva, quando il prezzo del petrolio è salito del 50 per cento sin dall'inizio dell'anno.
E' preoccupante quando la Commissione non si assume questa responsabilità su due fronti: all'esterno, dove il cartello del petrolio sta ovviamente svolgendo un ruolo nella fissazione dei prezzi, che costituiscono un onere per gli strati più vulnerabili della popolazione europea, e anche all'interno, dove un altro cartello del petrolio sta mantenendo prezzi eccessivamente alti, dato che i profitti delle compagnie petrolifere rimangono eccessivi.
Chiedo quindi al Commissario per l Concorrenza di esercitare la sua responsabilità in questi settori specifici, dove i cittadini si attendono la sua azione: si tratta delle loro vite di tutti i giorni.
(Applausi)
(HU) Grazie, signor Presidente.
Le allergie sono l'epidemia di oggi e si sono diffusa in Europa sin dalla Seconda guerra mondiale.
Oggi, un terzo dei bambini soffre di allergia e, se non facciamo qualcosa, in futuro metà della popolazione europea soffrirà di questa patologia, Gli alimenti contenenti sostanze chimiche e l'ambiente inquinato sono responsabili per le allergie.
I sintomi allergici, tuttavia, possono essere scatenati da additivi alimentari naturali e artificiali, da spezie, pollini e altre sostanze naturali.
In Ungheria, l'ambrosia è il problema maggiore.
Purtroppo, l'Unione europea non ha attualmente una strategia contro le allergie, come il Commissario ha confermato.
Le organizzazioni civili per la lotta contro le allergie e i molti milioni di europei che ne sono colpiti si aspettano che noi agiamo contro le allergie anche a livello europeo, e che facciamo qualcosa per prevenirle, eliminare le cause scatenanti e assicurare che tali affezioni diventino asintomatiche.
L'azione contro le allergie dimostrerebbe altresì che l'Unione europea si preoccupa della salute e dei timori quotidiani dei suoi cittadini.
Grazie.
(EN) Signor Presidente, la scorsa settimana si è svolto a Khanty-Mansiysk il vertice UE-Russia e ha dato l'impulso per avviare i colloqui su un nuovo accordo di partenariato e cooperazione.
Oltre a questo importante sviluppo, il Presidente Toomas Hendrik Ilves e il Presidente Dmitri Medvedev hanno tenuto la prima riunione ufficiale dei capi di Stato dei due paesi dopo oltre 14 anni.
Fra le altre questioni, è stato discusso il trattato sui confini fra la Repubblica di Estonia e la Federazione russa.
Il Presidente Ilves ha dichiarato che il preambolo che il parlamento estone ha deciso di aggiungere al documento, e che la Duma non ha poi ratificato, era inutile.
Il Commissario Siim Kallas ci ha ricordato che il preambolo aggiuntivo, che si riferisce al trattato di pace di Tartu, è stato semplicemente una provocazione politica nazionale durante quegli eventi.
Non vi è motivo per cui questo preambolo non debba essere eliminato dal trattato sui confini dato che il trattato di pace di Tartu è tuttora un trattato internazionale vigente e il nuovo trattato sui confini riconosce solo la linea di controllo fra Estonia e Russia, il loro confine, e il confine esterno dell'Unione europea.
(PL) Signor Presidente, la settimana scorsa un eurodeputato del Freie Demokratische Partei tedesco, l'onorevole Koch-Mehrin, ha suggerito che la Polonia dovrebbe essere esclusa dall'Unione qualora decidesse di non ratificare il Trattato di Lisbona.
Questa scandalosa affermazione è stata un commento su una dichiarazione del Presidente polacco di non ratificare il trattato dopo il fallimento del referendum irlandese, dato che sarebbe irrilevante.
Nell'ordinamento dell'UE, a questo riguardo è necessaria l'unanimità.
Questa irragionevole affermazione da parte di una collega si iscrive in una disdicevole tradizione di quest'Assembla di disprezzo per la volontà dei popoli europeo, che costituisce una grave minaccia per il funzionamento della democrazia.
La mancanza di rispetto per il risultato del referendum irlandese, insieme alla richiesta che la Polonia sia esclusa dall'UE, ne sono la prova.
I paesi che si basano sul diritto comunitario devono essere puniti solo per avere rispettato quell'ordinamento.
Questo è il vero volto dell'UE di oggi.
E' solo un passo indietro rispetto al totalitarismo.
Vorrei chiedere a tutti i colleghi di avere più rispetto per coloro che ci hanno eletti.
Siamo noi che dovremmo mettere in pratica la loro volontà, non il contrario.
Non dobbiamo dimenticarlo!
Onorevole Rogalski, siamo stati lieti di sentire che il suo Presidente ha dichiarato che la Polonia ratificherà il Trattato di Lisbona.
Infatti, è questo che i deputati hanno deciso di fare.
(HU) Signor Presidente, a maggio di quest'anno i leader della comunità rumena in Ucraina hanno inviato una lettera aperta al Presidente della Romania, e hanno alzato la voce, in un documento separato, contro la politica di istruzione ucraina, che è discriminatoria e mira ad abolire l'insegnamento in rumeno e a assimilare la comunità rumena forzatamente.
Gli ungheresi che vivono nella Subcarpazia ucraina sono colpiti dalla stessa politica anti minoranze.
Il decreto n.
461/2008 del ministero dell'Istruzione dispone che l'istruzione scolastica delle minoranze nazionali deve passare a essere impartita nella lingua ufficiale dell'Ucraina a che l'istruzione deve essere totalmente "ucrainizzata”.
Il Parlamento europeo e gli Stati membri dell'Unione, comprese Romania e Ungheria, condannano i tentativi sistematici compiuti dall'Ucraina per assimilare le minoranze nazionali e chiedono a questo paese di rispettare totalmente gli obblighi internazionali che si è assunto in materia di diritti umani e diritti delle minoranze, nonché le disposizioni della Carta europea delle lingue regionali e minoritaria, anch'essa sottoscritta.
Grazie.
(PT) Signor Presidente, vorrei cogliere quest'opportunità per esprimere la nostra solidarietà ai lavoratori dell'impresa Fapobol, contro i quali sono stati avviati procedimenti disciplinari con l'intenzione di licenziarli per avere chiesto il pagamento dei loro stipendi arretrati.
A seguito dei procedimenti disciplinari, l'amministrazione di Fapobol, inammissibilmente, ha inviato avvisi di licenziamento ai lavoratori, alcuni dei quali lavorano per l'azienda da più di 35 anni.
E' stata colpita l'intera struttura aziendale, compresi dirigenti e rappresentanti sindacali che hanno partecipato alla manifestazione per rivendicare il pagamento degli stipendi arretrati.
Esprimendo la nostra solidarietà a tutti i lavoratori e ai sindacalisti vittime di quest'azione repressiva, nonché all'unione dei lavoratori dell'industria chimica, farmaceutica, petrolifera e del gas nel Portogallo del nord, crediamo che l'atteggiamento di questa società meriti di essere condannato con la massima fermezza perché cerca di intimidire lavoratori e sindacalisti con un atteggiamento persecutorio e contrario alla democrazia e alla libertà.
(BG) Onorevoli colleghi, vorrei portarvi a conoscenza di un caso di violazione dei diritti di due bambini bulgari e dei loro genitori nei Paesi Bassi.
Nel giugno 2006 l'ufficio di assistenza sociale ha tolto i bambini alla cittadina bulgara Roumyana Ivanova, residenti nei Paesi Bassi.
I bambini hanno quattro e quattordici anni.
L'unico incontro con loro che era stato autorizzato è stato interrotto perché la madre parlava in bulgaro.
Da allora, i genitori non hanno visto i figli per un anno. nonostante numerose richieste.
Contrariamente alla legge, i bambini sono separati fra loro.
La ragazzina si trova presso una struttura di accoglienza per bambini con problemi e le autorità non danno informazioni su luogo dove vive il maschietto.
Anche all'ambasciatore è stato rifiutato un incontro e non sono fornite informazioni,
L'agenzia di Stato bulgara per la protezione dei minori e altre organizzazioni continuano a inviare richieste per far sì che i bambini siano allevati in Bulgaria, ai sensi degli articoli 5, 9 e 20 della convenzione ONU sui diritti del fanciullo, per quanto riguarda il contato con i genitori, l'affidamento e l'assistenza nella loro patria.
Le autorità olandesi finora non hanno espresso alcuna posizione.
Sono convinto che l'opinione pubblica bulgara e europea non dovrebbe rimanere disinteressata alla violazione delle convenzioni internazionali e non dovrebbe consentire un secondo caso libico, questa volta nel cuore dell'Europa.
Vi chiedo, onorevoli colleghi, di esprimere il vostro parere categorico sulla questione alle autorità olandesi.
(BG) Signor Presidente, onorevoli colleghi, il ponte è un simbolo di unificazione e figura su ogni banconota, da 50 a 5 euro.
Tuttavia, in Europa esiste un ponte, chiamato ponte dell'amicizia, che continua a dividere popoli.
E' l'unico ponte fra Bulgaria e Romania lungo il confine rivierasco di 350 km sul Danubio.
Attraversarlo in entrambe le direzioni costa quasi 17 euro.
La tassa è illegittima e impedisce la libera circolazione delle merci e delle persone.
Non riflette i reali costi di manutenzione del ponte.
Sulla parte bulgara sono stati raccolti 12 milioni, mentre solo 17 000 euro on stati investiti per la manutenzione del ponte.
Sono convinto che se la Corte di giustizia fosse investita, condannerebbe questa tassa.
Ma perché i cittadini di Rousse e Giurgiu dovrebbero aspettare per questo?
Chiedo alle autorità bulgare e rumene di rispondere alle attese dei cittadini, eliminando la tassa di attraversamento del ponte fra Rousse e Giurgiu.
Mi rivolgo anche alla Commissione perché incoraggi una soluzione per questo pressante problema pubblico.
(ET) L'onorevole Toomas Savi ha già menzionato Khanty-Mansiysk, una cittadina siberiana dove si è svolto il vertice UE-Russia alla fine del mese scorso; essa ha ospitato anche un altro evento molto importante, ovvero il quinto congresso mondiale ugro-finnico al quale hanno partecipato i Presidenti di quattro paesi - Russia, Ungheria, Finlandia e Estonia.
Ha partecipato al congresso anche una delegazione del Parlamento europeo, composta da cinque membri, e il nostro obiettivo principale era attirare l'attenzione sulle piccole popolazioni ugro-finniche, 19 delle quali vivono nella Federazione russa, e sul fatto che le loro lingue e culture rischiano l'estinzione.
Fortunatamente l'accordo, le cui fondamenta sono state stabilite nel vertice UE-Russia di Khanty-Mansiysk, ha riguardato anche la situazione dei diritti umani, che di fatto è deplorevole
(SK) Accolgo con favore il fatto che il tema del Consiglio dei ministri della Salute dell'UE di giugno è stata un'iniziativa intitolata "giornata europea di informazione sugli antibiotici”.
L' scopo è informare i cittadini che gli antibiotici devono essere usati in modo responsabile e solo nei casi indicati.
L'uso incorretto sta diventando una grave minaccia per la salute pubblica.
I batteri diventano sempre più resistenti, con il risultato che gli antibiotici potranno essere usati in modo molto limitato nel futuro.
La campagna è gestita dal centro europeo per la prevenzione e il controllo delle malattie (ECDC), dalle istituzioni dell'Unione europea e dall'Organizzazione mondiale per la salute.
Dovrebbe essere completata da strategie nazionali.
A Parigi si terrà un seminario sulla resistenza anti-microbiologica e la Presidenza ceca sta preparando una conferenza sul tema.
Per la campagna è stato anche progettato un logo.
(RO) Signor Presidente, onorevoli colleghi, accolgo con favore l'iniziativa della Commissione europea, che ha adottato la direttiva sui servizi sanitari transfrontalieri la settimana scorsa.
La proposta ha il vantaggio di cerare un chiaro quadro legislativo, che stabilisce le norme in base alle quali i cittadini europei possono ricorrere a servizi sanitari nell'area dell'Unione europea, in un altro Stato membro diverso da quello in cui contribuiscono al sistema sanitario, nonché le modalità di rimborso delle spese ai pazienti.
La proposta, che avrebbe dovuto essere presentata per l'adozione al Parlamento europeo e al Consiglio molto tempo fa, è attesa da lungo tempo ed è opportuna, specialmente nel contesto in cui la sanità era stata esclusa dalla direttiva sulla liberalizzazione dei servizi commerciali.
Fino a ora, i cittadini europei dovevano rivolgersi alla Corte di giustizia, che ha riconosciuto il diritto dei cittadini al trattamento medico in ogni caso e ha obbligato gli Stati membri a rimborsarne le spese.
Credo fermamente che questa iniziativa avrò un effetto positivo per migliorare la condiziona sanitaria dei cittadini europei i quali, per vari motivi, non possono richiedere tali servizi nel loro paese di origine, e per aumentare la qualità delle procedure mediche nella zona europea.
(PL) Signor Presidente, noi eurodeputati polacchi siamo ormai molto preoccupati della situazione in Bielorussia, paese che confina con l'Unione europea.
Di recente il parlamento di quel paese ha approvato una legge molto restrittiva sulla libertà di parola, che può comportare ulteriori limitazioni del già scarso margine della libertà di parola in Bielorussia.
La sua entrata in vigore dipende solo dalla firma del dittatore, Lukashenko, ed è solo una formalità.
La natura altamente repressiva di questa legge avrà un impatto soprattutto sui giornalisti e gli editori indipendenti.
E' chiaramente un bavaglio ai media liberi in Bielorussia, all'opinione pubblica indipendente e alla nascente società civile.
Alla luce di questa situazione, il Parlamento europeo deve ricordare le norme di base che si applicano nel contro continente, di cui fa parte la Repubblica di Bielorussia.
L'assegnazione da parte del Parlamento del premio Sacharov all'associazione dei giornalisti bielorussi tre anni fa p un ulteriore motivo per compiere questo passo.
(DE) Signor Presidente, il luogo per lo svolgimento del vertice UE-Russia non è stato scelto a caso.
Khanty-Mansiysk è il centro dell'estrazione petrolifera in Russia.
Nel nuovo accordo di partenariato e cooperazione, la Russia pone l'attenzione sull'economia.
L'UE dovrebbe invece incentrarsi di più sui diritti umani.
Sotto il governo di Dmitry Medvedev, Alexander Lebedev e Mikhail Khodorkovsky rimangono ancora in prigione.
La scorsa settimana, entrambi sono stati minacciati con una potenziale detenzione fino a 20 anni.
Le autorità russe giocano sul tempo fino a quando Medvedev prenderà una posizione chiara.
Al riguardo sono necessari con urgenza progressi e impegni vincolanti da parte di Mosca, anche ai fini della soluzione degli omicidi politici e del chiarimento della situazione concernente le limitazioni della libertà di stampa e di opinione.
In futuro, l'UE deve agire con un fronte comune e parlare con una sola voce con Mosca in modo da esercitare pressione politica.
E' in gioco niente di meno che la credibilità dell'UE stessa.
(BG) Signor Presidente, nelle ultime settimane la stampa ha iniziato a fare commenti sull'atteggiamento della Commissione europea verso vari Stati membri come esempio di applicazione di doppi standard.
Ovviamente, ogni successivo allargamento è caratterizzato dall'applicazione sempre più rigida dei criteri.
Bulgaria e Romania, ad esempio, sono soggette a un meccanismo senza precedenti di cooperazione e di verifica nel settore della giustizia e degli affari interni.
Non vi è dubbio che esistono seri problemi e che i due paesi debbano mantenere un elevato ritmo di riforme.
Ma l'approccio della Commissione europea è uguale per tutti?
Vi sono paesi in cui la criminalità organizzata è penetrata profondamente e le conseguenze sono visibili: abusi dei fondi europei, sottosviluppo e crimini di strada, xenofobia.
Tuttavia, non ho trovato un commento ufficiale né una proposta per l'adozione di misure pertinenti da parte della Commissione.
Quando si parla di corruzione nei corridoi del potere, posso immaginare quale sarebbe la reazione della Commissione se il Primo ministro bulgaro presentasse una legge che lo escludesse dai procedimenti giudiziari.
Tali azioni, tuttavia, sono passate sotto silenzio quando si tratta del paese dell'ex Commissario per l Giustizia e gli Affari interni.
Potrei citare numerosi altri esempi di questo tipo.
Vorrei essere chiaro: non sto chiedendo compromessi per la Bulgaria o la Romania, ma solo un trattamento equo e identico per ciascuno Stato membro.
(SK) Nel marzo 2003, quando il regime di Castro ha ingiustamente accusato e imprigionato 75 dissidenti cubani, l'Unione europea ha introdotto sanzioni contro Cuba.
Più di 50 prigionieri politici, le cui famiglie sono state sostenute attraverso una forma di "adozione”, sono tenuti adesso in condizioni inumane nelle prigioni cubane.
Siamo preoccupati delle loro cagionevoli condizioni di salute.
Prima di eliminare le sanzioni dell'UE contro Cuba, quelli che lo hanno deciso hanno forse chiesto ai vincitori del premio Andrei Sacharov nel 2005, le "Signore in bianco”, se la situazione in termini di diritti umani e di libertà civili a Cuba è cambiata dall'ascesa al potere di Raul Castro?
Signor Presidente, la ringrazio per il suo coinvolgimento personale nella questione della liberazione dei prigionieri politici a Cuba e vorrei chiederle di sollecitare ancora una volta il Presidente cubano, a nome del Parlamento europeo, a liberare immediatamente tutti i dissidenti cubani.
(CS) Onorevoli colleghi, uno dei valori comuni più importanti dell'Unione europea è la sua diversità linguistica e culturale.
Numerosissimi Stati hanno adottato la Carta per le lingue minoritarie, applicandola insieme alla loro normativa a sostegno della diversità.
A questo gruppo di Stati appartiene la Repubblica federale di Germania.
Vorrei sottolineare che gli obblighi assunti prevedono il sostegno finanziario per le istituzioni culturali delle minoranze.
Nel caso di Załožby za serbski lud (Fonazione per il popolo serbo), le risorse sono state ridotte gradualmente nel corso degli anni.
Non è un buon esempio di rispetto degli obblighi previsti dalla Carta.
Chiediamo al governo tedesco di mantenere le promesse.
Non facciamo in modo che un'altra nazione scompaia dalla mappa dell'Europa.
(EN) Signor Presidente, il mese scorso un giovane giornalista palestinese di Gaza, Mohammed Omer, favorevole alla riconciliazione e alla pace con gli israeliani, è riuscito, con l'aiuto del governo olandese, a venire nell'Unione europea per ricevere un premio per il suo giornalismo.
Al suo ritorno, è stato arrestato, umiliato, percosso e torturato dai servizi segreti israeliani.
Il governo olandese ha espresso il proprio sgomento, mi è stato detto, ma questo comportamento da parte di Israele fa parte di un modello.
Perché stiamo pensando di avere relazioni più strette con Israele, proprio quando agenti di quel governo perpetrano tali atti di violenza contro le persone la cui difesa della pace e della riconciliazione stimolerà il sostegno della grande maggioranza dei deputati qui?
Perché sosteniamo questo approccio quando sappiamo che quel governo non farà assolutamente nulla per criticare o condannare quel comportamento?
(CS) Onorevoli colleghi, la libera circolazione delle persone nello spazio Schengen è indubbiamente un valore europeo positivo.
Comporta, tuttavia, la libera circolazione di molti e svariati nemici della società.
Grazie ai sistemi informativi e agli sforzi di Europol e di Interpol, la caccia contro i criminali e gli evasi funziona ragionevolmente bene, ma incontriamo continui problemi nell'attuazione di misure di rimedio imposte come sanzione dai tribunali.
Penso a misure come divieti di svolgere talune occupazioni, trattamento psichiatrico o sessuologico obbligatorio e l'intero settore della sorveglianza delle persone scarcerate con la condizionale.
E' indubbiamente necessario rafforzare i lavori su un sistema informativo europeo e, soprattutto, garantire che le istituzioni nazionali siano obbligate non solo a contribuire a tale sistema, ma anche a estrapolarne i dati necessari.
(RO) Prima dell'adesione della Romania all'Unione europea, molte voci in questo Parlamento sostenevano che la popolazione Rom era discriminata in Romania.
Per questo motivo, numerose ONG hanno pubblicato diversi studi al riguardo.
La Romania ha dichiarato di continuo che la popolazione Rom è una grande preoccupazione per le autorità, ma non possiamo dire che vi sia discriminazione.
La Romania ha attuato programmi per l'integrazione dei Rom nella società, comprese misure concernenti soprattutto l'istruzione e anche azioni di discriminazione positiva.
Dopo il 2007, la popolazione Rom, non solo della Romania, ma anche dei paesi orientali dell'Europa, si è riversata in Europa per motivi economici, ma soprattutto per motivi inerenti alla sia tradizione nomade.
E' stata un'opportunità per quelli che avevano consigliato di farlo.
Purtroppo, quello che è accaduto in Italia non è una lezione europea.
E' inammissibile prendere impronte digitali ai cittadini europei, specialmente ai bambini, non è normale appiccare il fuoco nei campi, con il tacito consenso delle autorità.
Credo che la situazione dei Rom sia una questione di interesse per la Comunità europea e chiedo a tutti i responsabili - istituzioni europee, governi, ONG - di contribuire a elaborare una politica comune e coerente per l'integrazione di queste popolazioni, sulla base dei principi europei.
(EN) Signor Presidente, vorrei esprimere la nostra solidarietà per i lavoratori della Fujitsu a Birmingham che sono stati minacciati di licenziamento.
Esistono piani per trasferire parte delle attività di Fujitsu negli USA, e questo significa che 140 persone perderanno il loro lavoro.
Il sindacato coinvolto in questo caso p l'unione dei lavoratori della comunicazione, e si è comportata in modo ammirevolmente flessibile nelle sue trattative con l'amministrazione di Fujitsu.
Il sistema di turno unico che avevano proposto a Fujitsu avrebbe salvato 60 posti di lavoro, ma nella decisione finale del consiglio d'amministrazione del 30 giugno, senza alcun preavviso da parte dello stesso consiglio che sarebbe stata presa una decisione così rapidamente, le proposte alternative sono state respinte.
Chiederei a Fujitsu di riconsiderare il trasferimento, o almeno di garantire che gli unici posti persi saranno su base volontaria e che quelli che desiderano continuare a lavorare dovrebbero poterlo fare.
La normativa dell'UE dispone chiaramente che una società deve procedere a una consultazione con i suoi dipendenti, eppure ancora una volta i datori di lavoro stanno facendo poco, troppo tardi, per rispettare tale normativa.
(FR) Signor Presidente, vorrei fare una domanda amministrativa che riguarda il Parlamento.
Da oltre due anni, il posto di capo dell'Ufficio di presidenza del Parlamento a Lussemburgo è vacante.
Qual posto è stato pubblicizzato sei mesi fa.
Sono stati prescelti alcuni candidati, ma non è stata presa alcuna decisione a seguito delle domande che ho posto all'amministrazione. Nemmeno il suo Ufficio, signor Presidente, dà una risposta.
Vorrei sapere se vi sono motivi precisi per i quali questo posto non è stato assegnato e i candidati prescelti non sono stati nominati.
(RO) Il programma di lavoro della Commissione per il 2008 include, fra le iniziative strategiche, l'adozione di un pacchetto sullo sviluppo di trasporti ecologici.
Quest'autunno, la Commissione presenterà una proposta legislativa per la revisione della direttiva 2006/38 "eurobollo”.
L'obiettivo della revisione è garantire un uso più efficiente delle infrastrutture di trasporto, nonché la riduzione degli effetti negativi dei trasporti sull'ambiente, sula base del principio "chi inquina paga”.
Nel contesto del costante rincaro dei carburanti, l'importanza di questa direttiva è sempre maggiore.
Lo sviluppo economico sostenibile dell'Unione dipende anche dallo sviluppo di trasporti più ecologici e più efficienti dal punto di vista energetico.
Chiedo alla Commissione europea che l'internalizzazione dei costi esterni, generati dai trasporti, abbia luogo in un contesto più ampio, ovvero della revisione delle basse aliquote IVA applicabili nell'Unione, nonché della direttiva 2001/14 relativa all'imposizione dei diritti per l'utilizzo dell'infrastruttura ferroviaria e della direttiva 2003/96 sulla tassazione dei prodotti energetici.
(NL) Signor Presidente, dieci giorni fa abbiamo lanciato una campagna contro il turismo sessuale con minori su www.sayno.eu.
Ogni anno, migliaia di uomini dall'Europa, dagli Stati Uniti, dell'Australia e dalla Corea viaggiano versi i paesi poveri del sudest asiatico, in Africa e nell'America latina per prendere parte a questa disgustosa forma di turismo, e quasi sempre rimangono impuniti.
Il messaggio che vogliamo trasmettere con questa iniziativa dei cittadini è che non è più accettabile.
Nemmeno l'Unione europea può più chiudere gli occhi, e dobbiamo rafforzare il ruolo di Europol, ad esempio.
Sono lieto di potervi dire che, in questo brevissimo periodo, abbiamo già raccolto 14 000 firme.
La campagna ovviamente continua.
Vorrei anche esprimere il mio ringraziamento per il vasto sostegno che ha ricevuto, anche dai membri di quest'Assemblea.
Non hanno firmato solo i membri del mio gruppo, il gruppo ALDE, ma ho anche visto nell'elenco i nomi dei colleghi del PPE, del gruppo socialista, del gruppo GUE/NGL e di altri, e ovviamente l'ho apprezzato molto .
Vorrei approfittare della presenza della Presidenza francese per ringraziare il governo francese per le iniziative intraprese al riguardo in passato, spesso nonostante l'opposizione degli altri Stati membri.
Mi auguro, tuttavia, che non sarete scoraggiati da questa opposizione e che svilupperete ulteriori iniziative anche in questi sei mesi.
(PL) Signor Presidente, parecchi mesi fa abbiamo tenuto un dibattito in Aula sula situazione dei cantieri navali a Gdańsk (Danzica).
I rappresentanti di tutti i gruppi hanno attirato l'attenzione sulla necessità di una concorrenza efficace fra i cantieri navali europei e gli altri cantieri navali sul mercato mondiale, specialmente l'industria navale coreana.
Hanno sottolineato che la chiusura di due o tre cantieri navali a Gdańsk li escluderebbe da questa concorrenza e ne eliminerebbe le possibilità di sopravvivenza.
Noi ci riuniamo a Strasburgo, città simbolo dell'integrazione europea.
Mantenere quel simbolo come sede principale del Parlamento europeo costa centinaia di milioni di euro ogni anno, ma abbiamo rispetto per questo simbolo.
Gdańsk è il simbolo della caduta del comunismo e dell'integrazione fra l'Europa occidentale e l'Europa centrorientale.
Sarebbe utile che questo simbolo rimanesse un'entità economica viva, un luogo di lavoro per migliaia di persone.
Era questo l'appello che i lavoratori dei cantieri navali, che di recente hanno manifestato a Bruxelles, stavano facendo alla Commissione europea.
(FR) Signor Presidente, vorrei attirare la vostra attenzione sui fatti che si sono svolti oggi in Tunisia nel bacino minerario di Gafsa.
Da diverse settimane, sono organizzate mobilitazioni sociali contro la povertà in questo bacino che è ricco, perché contiene molti fosfati.
Ma i profitti non sono fruiti, è il caso di dirlo, dalla popolazione locale, e assistiamo oggi a una repressione estremamente grave da parte della polizia e dei militari, con violenze, carcerazioni, arresti, chiusura della città, in particolare di Redeyef.
Chiedo al capo della missione dell'Unione europea, attraverso il suo intervento - perché credo che l'azione del Parlamento europeo sia necessaria - che la questione possa essere discussa con le autorità tunisine, che siano rispettati gli orientamenti sulla protezione dei difensori dei diritti dell'uomo, dato che sono incarcerai alcuni sindacalisti, e noi abbiamo anche diverse testimonianze sulle torture, che i capi della missione assistano ai processi, incontrino le famiglie e chiedano conto alle autorità tunisine della repressione che sta avendo luogo in quel paese.
(RO) La libertà di espressione è un principio basilare della Carta dei diritti fondamentali dell'Unione europea.
Ogni paese deve garantire la libertà di espressione nonché le condizioni di esercizio per i media indipendenti.
Purtroppo, nella Repubblica moldava, l'unione dei giornalisti lamenta azioni condotte contro i media negli anni 2001 - 2008 dal governo Chisinau.
Le azioni indicate dai giornalisti e che il governo usa nel tentativo di controllare politicamente i media pubblici sono: censura delle informazioni, indagini penali contro i giornalisti per eliminare le opinioni contrarie alla politica di Stato, forme di calunnia, promozione di una concorrenza sleale nella stampa, massima restrizione dello spazio per il dibattito nei media audiovisivi - il che, alla fine, colpisce il pluralismo politico finale e, implicitamente, la democrazia.
Tenendo conto di queste azioni, ritengo che l'Unione europea dovrebbe controllate il rispetto della libertà di espressione in questo paese con più attenzione.
(HU) Vorrei interpretare la parole di András Léderer, presidente del partito liberale ungherese Nuova generazione.
Domenica, la marcia ungherese per la dignità è iniziata a Budapest.
Come negli anni passati, quest'anno l'attenzione è stata rivolta a ridurre i pregiudizi contro gli omosessuali, anche se solo per un giorno.
A seguito di attacchi con bottiglie Molotov nelle scorse settimane, diverse centinaia di cittadini che simpatizzano con gli omosessuali hanno preso parte alla marcia.
La marcia è stata caratterizzata da una violenza senza precedenti.
Molti civili, funzionari di polizia e manifestanti sono stati feriti, compreso il direttore amministrativo del partito liberale ungherese, Gábor Horn, e un deputato socialista del Parlamento europeo, Katalin Lévai.
Sin dalla formazione della guardia ungherese, diversi portali di estrema destra, neonazisti, hanno organizzato attacchi aggressivi, o contro una biglietteria ebrea o contro insediamenti Rom, e adesso contro gli omosessuali, mentre il governo è visibilmente impotente e le autorità delle indagini penali sono incapaci di produrre risultati.
Grazie.
(EL) Signor Presidente, vorrei attirare la vostra attenzione e quella della Presidenza francese sulla questione delle scuole europee che, pur servendo da punti di riferimento e da modelli per l'istruzione europea, non tengono conto delle difficoltà di apprendimento degli studenti (dislessia, balbuzie), al punto che molti studenti rimangono indietro sia a livello scolastico che nelle successive carriere a causa di tali difficoltà.
Abbiamo visto bocciature, e poi gli allievi abbandonare la scuola, causando grandi difficoltà ai loro genitori, che sono nostri collegi e funzionari dell'UE; sono obbligati trasferirsi di modo che i loro figli possano frequentare le scuole normali degli Stati membri che hanno la sensibilità di rispettare le speciali esigenze di bambini con difficoltà di apprendimento, specialmente in considerazione della necessità di proteggere i bambini.
Il Parlamento avrà un'ulteriore occasione per esaminare i problemi incontrati da questi bambini.
(EN) Signor Presidente, quello che sta accadendo nello Zimbabwe è decisamente triste ed estremamente atroce.
Mugabe, un ex combattente per la libertà dalla schiavitù coloniale, si è trasformato in un crudele dittatore e un barbaro oppressore della giustizia e dei diritti umani di milioni di suoi connazionali.
La comunità internazionale - compresa l'UE - si è stancata della sua retorica, delle dichiarazioni di condanna e di sanzioni largamente inefficaci.
E' giunto il momento della rielezione.
A tal fine, credo che Mugabe dovrebbe essere consegnato a un tribunale penale internazionale, con l'accusa di crimini contro l'umanità.
Credo fermamente che tale misura sia pienamente giustificata e realistica e, sono sicuro, avrò l'auspicato e urgentissimo effetto, che è quello di aiutare la popolazione dello Zimbabwe a liberarsi dal regime totalitario che sta conducendo velocemente il paese all'autodistruzione.
Credo che l'UE debba essere protagonista nell'azione volta a consegnare Mugabe alla giustizia internazionale.
(EL) Signor Presidente, ancora una volta, qui in quest'Aula, vorrei sollevare una questione che riguarda i pescatori del mio paese, i pescatori del Mediterraneo e chiunque si curi dell'ambiente.
I pescatori greci ed europei, in generale, sono soggetti a severe restrizioni - a ragione - per quanto riguarda i metodi e i tempi di pesca.
Tuttavia, i pescatori dei paesi terzi - e quelli turchi ne sono un esempio tipico - pescano come e quando vogliono usando qualsiasi attrezzo di loro scelta, e quindi gli stock di pesce di riducono, e i mari e l'ambiente si degradano.
Penso che dovremmo prendere iniziative per quanto riguarda la Turchia, di modo che quel paese attui corrette pratiche di pesca.
L'ambiente è più importante; e ovviamente, quando dico Turchia, intendo tutti i paesi terzi che pescano usando metodi non comuni.
(FR) Signor Presidente, anch'io sono lieta di salutare la Presidenza francese, con la presenza fra noi del ministro Jouyet.
E' vero che è un'eccezione vedere la Presidenza presente il lunedì, anche al momento di tali questioni.
Parlerò infatti dello spiegamento delle forze di polizia, del corpo speciale antisommossa, dinanzi al Parlamento oggi.
Quando sono arrivata poco fa, sono passata attraverso due posti di blocco del corpo speciale antisommossa.
Mi sono chiesta cosa poteva minacciare il Parlamento per impiegare una tale "armada” a livello di polizia antisommossa.
Ho dovuto dimostrare due volte la mia identità; mi hanno chiesto cosa andassi a fare al Parlamento europeo.
Quindi, sono stata realmente molto sorpresa perché io, signor ministro, non mi sento minacciata qui, anzi, al contrario, mi sono sentita oppressa dietro quegli sbarramenti.
Vorrei ricordarle che circondare la casa del popolo europeo di forze antisommossa è uno strano modo per fare debuttare la Presidenza francese e vorrei dire che ci auguriamo che questa casa resti una casa dei popoli aperta ai cittadini.
(SK) Poiché non ci riuniremo prima del 21 agosto, il 40° anniversario dell'occupazione della Cecoslovacchia da parte delle truppe del Patto di Varsavia, ritengo sia mio dovere attirare l'attenzione su quegli eventi drammatici.
Quel momento ha mostrato con grande chiarezza che il regime comunismo era un crimine contro l'umanità, proprio come ogni altri regime totalitario.
Dopo l'agosto 1968 nella mia patria abbiamo subito più di 20 anni di varie forme di violenza comunista e di terrore da parte della macchina organizzativa del male.
Il nostro rispetto dovrebbe andare a quelli che non si sono arresi e che si sono comportati con onore.
Consentitemi di parafrasare le parole del prete slovacco Anton Srholec, presidente della confederazione dei prigionieri politici slovacchi: "Non dobbiamo smettere di portare testimonianza che vi sono centinaia di migliaia di persone oneste in Slovacchia, che hanno contribuito al mantenimento della libertà e dei diritti umani.
E' grazie a loro se ancora una volta stiamo dalla parte della democrazia, della libertà e dei diritti”.
(HU) Grazie.
La città di Khanty-Mansiysk nella provincia siberiana di Yugra è il luogo della riunione fra la Russia e le popolazioni ugro-finniche, e fra due giorni ospiterà il quinto congresso mondiale delle popolazioni ugro-finniche.
Anche l'UE sta offrendo il suo sostegno finanziario alle popolazioni ugro-finniche nella lotta per il mantenimento delle loro identità.
I discorsi della delegazione UE presente e dei quattro capi di Stato, in particolare il capo di Stato ungherese, hanno sottolineato l'importanza che popoli in pericolo abbiamo non solo i loro gruppi di danza e i loro corsi, ma che ricevano anche l'istruzione nella loro lingua madre e il riconoscimento all'autodeterminazione.
Questo congresso ha due messaggi per l'UE.
Il primo è che l'Anno del dialogo interculturale non dovrebbe essere solo un anno di dialogo fra culture dei popoli grandi.
Il secondo è che ci troviamo di fronte a fenomeni incomprensibili quando il parlamento di un paese europeo vuole votare per decidere che il paese dovrebbe essere monolingue, mentre vi sono 75 lingue regionali in quel paese.
Se l'UE e la Russia ritengono sia importante mantenere le culture e le lingue native dei popoli che vivono nel loro territorio, questo dovrebbe essere l'esempio che gli Stati membri dell'UE dovrebbero seguire.
Grazie.
(EL) Signora Presidente, secondo un articolo pubblicato qualche giorno fa sul New York Times, è prossimo un accordo fra il governo statunitense e la Commissione europea che consentirà ai governi, alle banche e alle società con sede nell'Unione europea a dare informazioni sui cittadini europei alle agenzie statunitensi, ad esempio operazioni con carte di credito, dettali sui viaggi compiuti, messaggi di posta elettronica e visite a siti web, il tutto nel tentativo di combattere il terrorismo.
Si stanno svolgendo negoziati sulla possibilità che i cittadini europei siano autorizzati a da gire contro il governo statunitense se ritengono che i loro diritti personali siano violati come conseguenza dell'uso dei loro dati personali.
Chiedo al Presidente e ai membri di quest'Assemblea di indagare sulla faccenda, e chiedo alla Commissione europea di fornire chiarimenti di modo che l'Assemblea sia informata del contenuto e della natura di questi colloqui.
Il Parlamento europeo ha il dovere di proteggere i diritti personali e la privacy dei cittadini europei se vengono violati.
(EN) Signora Presidente, vorrei parlare della questione dell'aumento del prezzo del petrolio e, in particolare, del mercato a termine del petrolio.
Sono molte le cause dell'aumento nei mercati del petrolio.
Una è la domanda, l'altra è l'offerta e gli scarsi investimenti nelle infrastrutture petrolifere per molti anni.
I professionisti dell'industria petrolifera e del mercato stanno sollevando sempre più la questione del requisito di margine ridicolamente basso dei fuitures del petrolio greggio.
E' fra il 5 e il 7 per cento.
In altre parole, se si vogliono acquistare 10 milioni di euro di futures del petrolio, basta versare mezzo milione di euro come investimento.
TrimTabs Investment Research, un importante servizio di ricerca indipendente statunitense ha dichiarato che se il loro requisito di margine fosse aumentato fra il 25 e il 50 per cento, che è quello che pagano la maggior parte delle persone che investono in borsa, avrebbe un impatto significativo sulla riduzione del prezzo del petrolio.
Il basso requisito di margine nel mercato significa che il mercato è aperto alla manipolazione.
Non vi è dubbio al riguardo.
Non ho problemi con le persone che investono in futures e in prodotti di base, ma trovo che il margine sia ridicolamente basso.
Dobbiamo esaminare la questione.
Il margine deve essere aumentato perché gli effetti economici globali sono assolutamente enormi e noi dobbiamo fare tutto il possibile per ridurre il prezzo del petrolio a livello mondiale.
(PL) Signora Presidente, il Presidente polacco ha deciso di non apporre la sua firma sulla legge di ratifica del Trattato di Lisbona, avendo riconosciuto che il trattato è decaduto in una situazione in cui gli irlandesi lo hanno respinto in un referendum.
Il Presidente polacco ha quindi ricordato il principio operativo fondamentale dell'Unione europea, vale a dire che i trattati entrano in vigore solo dopo essere stati ratificati da tutti gli Stati membri dell'UE.
L'applicazione di questo principio è stata finora evidente, ed è stato applicato a seguito del rigetto del trattato costituzionale da parte dei francesi e degli olandesi.
In quel momento, nonostante la continuazione del processo di ratifica del trattato in molti paesi, è stato riconosciuto che il trattato costituzionale era tuttavia decaduto.
Purtroppo, dopo il referendum irlandese e la decisione del Presidente polacco, ci sono alcuni nell'Unione europea, compresi eminenti politici, che chiedono la ratifica da parte della Polonia di questo documento, il che è una negazione dell'essenza della democrazia europea.
Vorrei protestare fermamente contro queste voci e contro la pressione e il particolare tipo di ricatto che comportano.
Questo punto è chiuso.
Calendario di bilancio: vedasi processo verbale
4.
Modifica del regolamento (CE) n.
881/2004 che istituisce un'Agenzia ferroviaria europea (
Dichiarazioni di voto
Dichiarazioni di voto orali
(LT) Oggi al Parlamento europeo abbiamo adottato la risoluzione in merito alle normative comuni per l'attività dei servizi aerei nella Comunità in seconda lettura.
Stiamo modificando il regolamento che è stato in vigore dal 1992 e vorrei evidenziare ancora una volta gli emendamenti che sono di maggiore importanza per i nostri cittadini e in primo luogo per i passeggeri e gli equipaggi di aeromobili.
Sto parlando di provvedimenti in considerazione del fatto che ci permetterebbero di raggiungere trasparenza in merito alle tariffe ed essere più attivi nel vietare pubblicità ingannevole e competizione disonesta nell'ambito del trasporto aereo.
Gli emendamenti intendono garantire una maggiore aderenza agli standard di sicurezza di volo così come le garanzie per l'equipaggio di aeromobili sono di grande importanza.
Sembra che, se tutti i disaccordi tra la Commissione e il Congresso verranno risolti, il regolamento potrà entrare in vigore entro la fine dell'anno.
Spero davvero che il regolamento modificato venga realizzato in maniera appropriata in tutti gli Stati membri dell'UE.
(CS) Onorevoli colleghi, oggi, dopo 16 anni, abbiamo infine dato il via libera alla semplificazione, unificazione e al tempo stesso a restrizioni più severe in merito a conferimento e revoca delle licenze aeree operative. Spero che il regolamento non si risolverà con la liquidazione di piccole compagnie sportive.
Ho votato a favore del regolamento.
Credo sinceramente che esso potrà rendere davvero possibile la revoca di licenze operative di compagnie che imbrogliano i clienti offrendo solamente le loro tariffe, senza alcuna tassa, sovrapprezzi per il carburante e quindi non offrendo il prezzo pieno per i biglietti aerei.
Spero che l'agenzia di controllo si concentrerà anche sulla distinzione dei prezzi dovuta al paese di residenza.
Credo che il regolamento modificato porterà ad una maggiore sicurezza nell'elaborazione dei servizi aerei, in particolare unificando le condizioni che governano la locazione di aeromobili con equipaggio proveniente dall'UE, così come da paesi terzi.
(HU) La ringrazio molto, signor Presidente. In quanto responsabile socialista per questo argomento, ho appoggiato le raccomandazioni in merito al compromesso espresse dell'onorevole Ouzký come broker.
Considero un successo per il Parlamento e anche per il gruppo socialista il fatto che il Congresso abbia accettato la restrizione in merito all'aggiunta di due solventi glicolici, proteggendo in questo modo la salute dei nostri cittadini.
La sostanza chiamata DEGME danneggia la salute quando viene assorbita attraverso la pelle.
E' inoltre ben noto il fatto che limiti la capacità riproduttiva, quindi è un successo ancor più grande l'averne proibito l'uso non solo nelle vernici, ma anche in articoli da pulizia e prodotti per la cura dei pavimenti.
Originariamente, la Commissione avrebbe proibito il DEGME solo nelle vernici, ma attraverso la collaborazione di tutti i partiti abbiamo ottenuto la sua limitazione anche per gli articoli da pulizia.
Inalare il solvente chiamato DEGME è nocivo per la salute dell'uomo.
Secondo la relazione della Commissione europea, sarebbe stato proibito solo nelle vernici spray, ma ancora una volta, su raccomandazione dei socialisti, è stato proibito anche nei materiali aerosol per la pulizia.
Dato che non c'è stata una discussione completa, ho voluto menzionare la sostanza soggetto delle raccomandazioni del compromesso.
(MT) E' importante che il Parlamento europeo sia consapevole della situazione del mio paese in merito ai prezzi di acqua ed elettricità e cioè delle conseguenze della decisione di oggi in merito a questo caso.
Questo è il motivo per il quale espongo il mio voto.
Da quando il governo ha alzato i prezzi del petrolio, ha incrementato la bolletta dei consumatori imponendo una soprattassa.
Questo mese ha annunciato che soffrirà un aumento del 96 per cento.
Questo provocherà nuova povertà, che sarà conosciuta sotto il nome di povertà energetica.
Allo stesso tempo, il governo non sta proponendo alcuna soluzione a breve o a lungo termine.
La politica in merito all'energia alternativa non è esistente, nonostante il fatto che nel mio paese ci sia molto sole e molto vento, persino in merito all'energia più pulita, come il gas, al punto che il governo non ha ancora nemmeno cominciato a prenderlo in considerazione.
Questo è il motivo per il quale ho votato a questo modo, per il quale ciò che noi abbiamo fatto oggi è importante, se non addirittura storico.
(CS) Signor Presidente, onorevoli colleghi, permettetemi di spiegare il perché del mio voto sulla proposta per una direttiva del Parlamento europeo e del Congresso che modifica la direttiva 2003/55/CE, riguardante le normative comuni per il mercato interno del gas naturale.
La parte fondamentale della direttiva indubbiamente riguarda la proposta per una separazione della proprietà, che potrebbe prevenire chiaramente che le imprese ad integrazione verticale mantengano un interesse sia per quanto riguarda la fornitura che la trasmissione del gas.
Ho votato per la proposta di compromesso modificata perché sono convinto che gli interessi dei paesi che erano contro il frazionamento della piena proprietà devono essere tenuti in considerazione.
Sono d'accordo con la Commissione sul fatto che il mercato europeo del gas naturale soffra per la mancanza di investimento nelle infrastrutture di trasmissione e di un basso grado di coordinazione tra gli operatori dei singoli sistemi di trasmissione.
A mio avviso, tuttavia, dobbiamo tenere in considerazione la diversità strutturale del gas naturale e dei mercati dell'elettricità e quindi fare una distinzione tra di essi.
La liberalizzazione del mercato del gas deve essere condotta per gradi e simmetricamente.
E' necessario focalizzarsi specialmente sull'armonizzazione del grado di apertura dei mercati nazionali.
Signor Presidente, mi sono astenuto al voto finale e ho votato contro la proposta di cosiddetta "terza via” nella separazione tra la fornitura e le reti del mercato del gas.
Avremmo dovuto seguire quanto fatto per il mercato dell'elettricità, qui invece, questa terza via, in realtà, garantisce soprattutto monopolisti ed ex monopolisti in Europa; mantiene la disomogeneità dei nostri mercati nazionali e quindi allontana ancora di più la prospettiva di un vero e proprio mercato europeo dell'energia.
Peggio ancora è il fatto che questa terza via fa sì che gli ex monopolisti saranno ancora incitati e favoriti ad avere accordi tipo quelli con il gigante russo del gas, Gazprom.
(DE) Signor Presidente, come tutti sanno in quest'Aula, esiste dal 2004 un regolamento CE sulla coordinazione dei sistemi di sicurezza sociale europei ma, sfortunatamente, nessuna estensione del regolamento.
La decisione infine presa dal Parlamento europeo ci dà anche un'estensione delle normative, il che significa che abbiamo uno strumento attraverso il quale possiamo incoraggiare la mobilità nell'Unione europea senza alcuna perdita nell'ambito della sicurezza sociale.
La creazione di organi di collegamento ci rende in grado anche di fornire assistenza pratica a coloro i quali lavorano fuori dal loro paese d'origine, per esempio rispondendo alle domande su dove e come si possa fare richiesta per le pensioni.
In altre parole, il Parlamento europeo ha assicurato che la gente può ottenere un vero aiuto per quanto riguarda le questioni sociali.
(NL) Mi sono astenuto dal voto sulla relazione Bozkurt, sebbene in linea di principio non abbia alcuna obiezione nei confronti di una ristretta forma di coordinazione da parte dei vari sistemi di sicurezza sociale degli Stati membri dell'UE, certamente non se questo funziona per favorire i cittadini europei che vivono in uno Stato membro diverso dal proprio.
Tuttavia, vorrei ancora una volta mettere in guardia contro l'armonizzazione, o peggio ancora, l'uniformità nei differenti sistemi di sicurezza sociale nei vari Stati membri.
In quanto fiammingo, nel modo di parlare, sono un osservatore privilegiato di come un sistema unitario di sicurezza sociale in Belgio solo per due gruppi di popolazione, fiamminghi e valloni, è totalmente irrealizzabile e porta ad enormi abusi.
Per l'amor del cielo, lasciate che ogni Stato membro organizzi e finanzi il suo proprio sistema di sicurezza sociale, altrimenti, in una maniera o nell'altra, finirete per avere un sistema di abusi che è peggiore, più dispendioso e meno efficace e, in definitiva, che crea minore e non maggiore solidarietà tra i popoli dell'Europa.
(DE) Signor Presidente, vorrei anch'io spiegare che ho votato in favore di questa relazione perché propone un nuovo regolamento al posto di quello vecchio, assicurando perciò che i nostri sistemi di sicurezza sociale possano ora essere più efficacemente coordinati, poiché i relativi provvedimenti legali sono stati semplificati e modificati.
La relazione Lambert inoltre ci rende capaci di raggiungere i nostri obiettivi nel portare un nuovo contributo per una maggiore mobilità nell'Unione europea e fa sì che la gente sia in grado di portare con sé i propri diritti per i benefici sociali quando trovano un'occupazione in un altro Stato membro.
Questo è un contributo alla sicurezza sociale nell'Unione europea.
(NL) La ringrazio, signora Presidente.
E così, oggi siamo alla fase due per quel che riguarda gli sforzi dell'onorevole Corbett per governare il Parlamento come fosse il cagnolino di una politicamente corretta casta eurocrate.
Ieri è stato deciso che noi MPE siamo a malapena autorizzati a presentare domande parlamentari e che deve esserci un sistema di auto-censura del Presidente del Parlamento.
Oggi si sta rendendo possibile la formazione di gruppi in maniera più facile e il relatore enfaticamente e, in una certa misura onestamente, riconosce che questa misura aspira in primo luogo al diritto degli euroscettici in Parlamento.
Le cose dunque sono tornate al punto di partenza.
L'opinione euroscettica in quest'Aula, certamente quella sul diritto politico, deve essere imbavagliata.
Il voto euroscettico nei referendum in Irlanda, Olanda e Francia è, come al solito, semplicemente ignorato, come se non esistesse.
Questa è una versione europea di democrazia in stile Mugabe. Che democrazia!
(FR) Signor Presidente, il relatore, onorevole Corbett, in verità ha espresso i suoi punti di vista, potrei aggiungere usando un linguaggio offensivo, al di fuori della Commissione per gli affari costituzionali che riguardano la famiglia politica della quale io sono uno dei rappresentati in quest'Aula; questo solleva chiaramente dei seri dubbi anche in merito alla sua imparzialità.
La relazione è altamente discutibile e i suoi contenuti sono stati drasticamente ridotti in commissione; tutto ciò che era rimasto erano disposizioni per assicurare la sopravvivenza dei gruppi politicamente corretti, il cui numero totale di membri sarebbe potuto scendere al di sotto del numero minimo richiesto e un emendamento è stato adottato per prevenire specificamente la nostra famiglia politica dalla formazione di gruppi.
Le motivazioni date sono del tutto in disaccordo con i fatti; dovete anche solo fare riferimento all'allegato della relazione per vedere come non esista un parlamento nazionale nel quale il numero minimo dei membri richiesti per formare un gruppo sia maggiore di 20.
Casualmente, quel numero è spesso molto più basso, circa 15, 10 o 8 e, in alcuni casi, una singola persona è sufficiente per formare un gruppo politico.
La relazione Corbett è dunque un attacco alla democrazia e, abbastanza semplicemente, alle regole fondamentali di comportamento.
(NL) Questa relazione Corbett ha solo e unicamente uno scopo, cioè imbavagliare le voci della destra nazionale nel Parlamento europeo.
Il presidente del gruppo dell'onorevole Corbett non fa segreto di questo.
Quando il gruppo ITS si è formato nel gennaio 2007, disse abbastanza apertamente che il regolamento avrebbe dovuto essere modificato con il fine specifico di bloccare la formazione futura di gruppi di destra.
Come risultato, altri gruppi indubbiamente soffriranno gli effetti collaterali, ma l'onorevole Corbett per questo non perderà di certo il sonno.
La sua proposta mira probabilmente al gruppo degli euroscettici.
Chiaramente, è un'idea fortemente disapprovata dai socialisti al Parlamento il fatto che i gruppi di tutte le fazioni politiche debbano avere gli stessi mezzi e diritti politici.
Questa linea di pensiero in stile Mugabe è parte integrante del deficit democratico in Europa, nello stesso modo in cui il verdetto democratico degli elettori in Francia, Olanda e Irlanda è stato fermamente ignorato.
Stia certo, signor Presidente, che faremo di questo un argomento di elezione il prossimo anno nelle Fiandre.
(EN) Signor Presidente, il fatto che oggi tutti abbiamo votato mi sembra una rottura delle normative di procedura di questo Parlamento.
La Commissione ha respinto la relazione perché penso che il Presidente della Commissione abbia giudicato male i presenti, a quel punto abbia semplicemente stracciato il libro delle regole e proseguito con una versione modificata dello stesso.
Perché siamo arrivati a questo punto?
Cosa c'è di così importante da presupporre la rottura delle regole in questo modo?
Ebbene, certamente la risposta come sappiamo - e il relatore è stato chiaro in merito - è prevenire che gli euroscettici formino un gruppo.
Perché siete così spaventati?
Cosa vi rende così nervosi?
Siamo solo 50, forse 60 persone al massimo, su 785 MPE.
Può darsi che le persone per le quali veramente vi preoccupate siano i vostri stessi elettori e che stiate idealizzando e proiettando su di noi lo sprezzo e la paura che provate per gli elettori europei, i quali votano "no” ogniqualvolta venga loro data l'opportunità; può darsi che facciate ricadere su di noi, sul loro portavoce in quest'Aula, quanto non osiate esprimere in merito alle persone che vi eleggono.
Se sbaglio, provatelo: organizzate dei referendum come promesso.
Pactio Olisipiensis censenda est!
(PL) Signor Presidente, ho votato contro la relazione dell'onorevole Corbett in quanto ritengo sia un sintomo dell'estrema discriminazione presente nel cuore del presumibilmente democratico Parlamento europeo, che sta cercando di utilizzare metodi amministrativi per creare gruppi politici che non pensino o agiscano nel modo in cui la maggioranza considera politicamente corretto.
Questa è una discriminazione dettata da una duplice preoccupazione, perché si stanno utilizzando metodi amministrativi per bloccare la formazione dei gruppi e, al tempo stesso, considerevoli quantità di sostegni finanziari addizionali vengono destinati ai gruppi politici organizzati, il che dà loro un vantaggio in più.
Questa discriminazione si scontra con le basi dell'Unione europea e i fondamenti sui quali si suppone sia costruita.
Protesto molto fortemente contro questo procedimento; non dovreste farvi alcuna illusione circa il fatto che, anche se voi siete in grado di portarlo a compimento, non sarete in grado di farlo approvare dalle nazioni europee, le quali senza alcun dubbio si opporranno.
(EN) Signor Presidente, ho ascoltato raramente sciocchezze come quelle appena riferite dai Vlaams Blok, dal Front national e da Dan Hannan.
Questa relazione non censura nessuno, né questa modifica della normativa porterà qualcuno a perdere i suoi voti, il suo diritto di intervenire e di agire in quanto deputati del Parlamento europeo.
Ciò che questa normativa cambia riguarda: quale soglia stabilite per permettere ai deputati di creare un gruppo e quindi accedere a fondi pubblici extra e risorse extra per perseguire attività politiche?
Ogni parlamento nazionale possiede un sistema per fissare una soglia.
Noi ne abbiamo una particolarmente bassa, più bassa della percentuale di quasi qualunque altro parlamento nazionale.
E' del tutto corretto fare un passo indietro ed esaminarlo.
Ho notato che alla fine quasi tutti i gruppi appoggiano il compromesso, gruppi numerosi e gruppi di ridotte dimensioni.
Ho notato che il portavoce per lo stesso gruppo Indipendenza/Democrazia (il gruppo IND/DEM euroscettico), ha proposto un dato alternativo del 3 per cento: 22 membri del gruppo MPE.
Quindi, loro stessi riconoscono che i nostri dati attuali devono venire rialzati, in quanto sono attualmente ad un livello troppo basso.
Francamente, la differenza che è stata adottata tra il loro numero di 22 e il numero di 25 è davvero un attacco alla democrazia?
Oh, ma dai!
(PL) Signor Presidente, la relazione dell'onorevole Buzek fornisce una valutazione dettagliata di tutte le misure strategiche nell'ambito della tecnologia energetica.
Sfortunatamente, una mancanza di finanziamenti per tutte le ricerche necessarie, assieme all'improvviso incremento dei prezzi di gas e petrolio, ha creato il bisogno di indirizzare le nostre ricerche verso argomenti legati alla riduzione del loro uso per scopi relativi alla produzione di energia.
Questa priorità ha inoltre ridotto le emissioni di CO2 e dovrebbe essere inclusa nella strategia.
Credo sia importante promuovere la ricerca per la costruzione di sicure e moderne centrali elettronucleari e per la costruzione di più moderne centrali elettriche basate sulla produzione di elio e idrogeno, così come sulle nuove generazioni di biocarburanti, che possono essere prodotti in aree locali, sgravando i costi eccessivi del carburante.
Nella votazione, ho appoggiato gli emendamenti che hanno presentato queste priorità. <
(PL) Onorevoli colleghi, abbiamo approvato l'importante relazione preparata dal Professor Buzek.
La crescente dipendenza dell'Unione europea in merito alle importazioni energetiche, che nel 2030 arriveranno a toccare un livello del 65 per cento, ci ha obbligato a compiere alcuni passi per garantire la sicurezza nelle forniture di materie prime usate dalle centrali elettriche, basata su un principio di solidarietà.
Dovrebbero essere inoltre creati strumenti addizionali per ridurre i rischi relativi alla sicurezza energetica dei singoli Stati membri, causati da una continua liberalizzazione del settore energetico.
Al fine di raggiungere gli obiettivi UE per quanto riguarda l'energia rinnovabile e la riduzione dei gas a effetto serra, dobbiamo promuovere lo sviluppo di nuove tecnologie, specialmente tecnologie di cattura e stoccaggio del biossido di carbonio.
E' importante appoggiare tecnologie pulite per il carbone e intensificare le nostre attività per quanto riguarda la seconda e la terza generazione di bio-combustibili, così da incrementare la ricerca nel campo dell'energia nucleare.
E' diventato, inoltre, molto più importante lavorare sui miglioramenti per il rendimento e il risparmio energetico.
Dichiarazioni di voto scritte
per iscritto. - Signor Presidente, voto a favore di questa risoluzione.
Sono relatore della commissione per lo sviluppo per il programma Erasmus Mundus e la mia relazione è stata di recente approvata all'unanimità.
Spero che potremo licenziare il testo finale in plenaria, per far sì che il nuovo programma possa iniziare a gennaio 2009.
L'obiettivo è di esportare l'eccellenza del nostro sistema universitario fuori dai confini dell'Unione, coinvolgendo studenti stranieri in un percorso di studi nei nostri Atenei. Ma anche dare l'opportunità, attraverso un sostegno, agli studenti UE, di effettuare un'esperienza in un paese terzo.
Credo che Erasmus Mundus sia uno strumento essenziale per lo sviluppo durevole in quanto, come ribadito nella mia relazione, dovrà favorire il ritorno degli studenti nei propri paesi e contribuire grazie al bagaglio di idee, conoscenze e contatti internazionali acquisiti, alla crescita delle economie di provenienza.
Una parte cospicua dei fondi, relativa all'azione 2, viene prelevata dagli stanziamenti destinati allo sviluppo.
Ritengo indispensabile vigilare affinché le dotazioni finanziarie dei programmi annuali 2008 per Argentina e Brasile, specificamente destinati alla promozione dello sviluppo economico e del benessere, siano effettivamente utilizzati sia per l'istruzione sia per interventi concreti sul territorio e che forniscano infrastrutture e mezzi di produzione per uno sviluppo duraturo.
per iscritto. - (PT) Siccome non è possibile citare tutti i più importanti punti di questa relazione, vorrei evidenziare che dopo il NO degli irlandesi al Trattato di Lisbona, questo Parlamento continua a fingere e ad agire come se nulla fosse successo.
Tuttavia, è vero il contrario, come dimostra l'ambizione sfrontata di questa relazione.
Tra i vari aspetti, la maggioranza del Parlamento europeo considera che:
la posizione di ciascun paese, cioè, le loro politiche estere dovrebbero essere legate ad una vincolante piattaforma politica stabilita dall'UE;
l'UE dovrebbe prendere in considerazione una riorganizzazione e una espansione dei suoi ministeri all'ONU, in vista dei "maggiori poteri e responsabilità che ci si aspetterà che i rappresentanti UE esercitino, con il proposito di una ratificazione del Trattato di Lisbona”;
il Congresso dovrebbe definire, "il prima possibile, la natura operativa dello status di osservatore dell'UE alle Nazioni Unite”;
gli Stati membri dovrebbero concordare "una posizione più aderente alla riforma del Consiglio di sicurezza dell'ONU, che, nel mantenere l'obiettivo finale, all'interno delle Nazioni Unite riformate, di un seggio permanente per l'Unione europea, aspiri allo stesso tempo ad aumentare il peso dell'Unione”.
Il federalismo, sotto l'influenza delle grandi potenze, in primo luogo della Germania, in una delle sue ambiziose e chiare espressioni...
per iscritto. - (EN) Il Partito laburista parlamentare europeo si felicita per questa relazione e in particolare per gli appelli agli Stati membri al fine di concentrare e rafforzare il loro impegno riguardo agli Obiettivi di sviluppo del Millennio.
Siamo fortemente d'accordo sul fatto che il centro dell'attenzione debba essere il mantenimento delle promesse fatte e l'aumento progressivo delle vigenti procedure.
I membri del Partito laburista, tuttavia, non sono d'accordo con la raccomandazione per un singolo seggio UE al Congresso di sicurezza dell'ONU e non può appoggiare questa raccomandazione.
Non crediamo che questa sia una cosa positiva per la scalata della rappresentanza europea.
All'articolo 19, i membri europei dell'UNSC non presentano esplicitamente posizioni UE al Congresso.
Inoltre, la stessa Carta dell'ONU stabilisce che non può essere questo il caso.
Tuttavia, è presente un informale e sano procedimento di coordinazione sia a New York che a livello più ampio ed è proprio questo che dovrebbe venire favorito.
per iscritto. - (EN) Da sempre il gruppo Verde/Alleanza libera europea sostiene la necessità di un seggio permanente per l'Unione europea in seno al Consiglio di sicurezza delle Nazioni Unite, come indicato nella relazione Lambsdorff.
Il nostro gruppo non riconosce invece lo statuto "prioritario” accordato all'iniziativa conosciuta come "overarching process” che prevede un aumento dei membri permanenti a titolo nazionale e che per noi deve essere considerata solo come un'iniziativa tra le altre.
per iscritto. - (EN) Approvo la relazione dell'onorevole Lambsdorff che ha stabilito le priorità dell'UE per la 63a sessione dell'Assemblea generale dell'ONU.
In particolare, appoggio il bisogno di continuare a insistere per un impiego ambizioso al summit del Millennium Development Goals (MDG).
Il programma MDG dell'UE può stabilire un esempio globale che venga seguito dal resto della comunità internazionale all'Assemblea generale dell'ONU in settembre.
Ho votato a favore della relazione.
per iscritto. - (EN) Oggi la proposta dell'onorevole Lambsdorff per la raccomandazione del Parlamento europeo al Congresso, in merito alle priorità per la 63a sessione dell'Assemblea generale dell'ONU è stata approvata senza votazione in plenaria.
Non solo questa è una pratica - concessa dall'"articolo 90” - molto dubbiosa, ma dà anche la falsa impressione che tutto il PE sia d'accordo con i contenuti della relazione, il che non è affatto vero.
Abbiamo fortemente respinto la raccomandazione secondo la quale l'attuale status del Trattato di Lisbona farebbe appello per una "riorganizzazione ed espansione dei ministeri del Congresso e della Commissione a New York e Ginevra, in vista dei maggiori poteri e responsabilità che ci si aspetterà che i rappresentanti UE esercitino, con il proposito di una ratificazione del Trattato di Lisbona”.
Non solo si tratta di un insulto nei confronti degli elettori irlandesi che hanno respinto il Trattato di Lisbona con una grande maggioranza durante il referendum, ma è anche un tentativo di interpretare il Trattato di Lisbona in maniera tale che possa "conferire personalità legale all'UE”, facendo di esso un superstato.
per iscritto. - La relazione Lambsdorff (e relativa raccomandazione) costituisce un importante segnale politico a favore del rafforzamento in seno alle azioni Unite del profilo dell'Unione europea che, tra i Paesi membri e Commissione, fornisce all'ONU oltre il 40 per cento dei finanziamenti, senza aver ancora acquisito un peso politico e una capacità di influenza corrispondente.
Il testo, tuttavia, contiene una parte fuorviante e pregiudizievole per le discussioni in corso a New York sulla riforma del Consiglio di sicurezza.
Nel ribadire l'obiettivo ultimo di un seggio permanente per l'UE in quanto tale, la raccomandazione cita, infatti, tra le diverse iniziative negoziali in corso, solo il cosiddetto "overarching process”, esercizio animato dai paesi impegnati a sostenere una sola delle diverse proposte sul tappeto, ovvero quella di un aumento dei membri permanenti a titolo nazionale.
Tale proposta, che ha raccolto il consenso di meno di un terzo della membership, è apparsa dall'inizio divisiva e sbilanciata, come rilevato dallo stesso Presidente dell'Assemblea generale.
Nel ribadire il convinto apprezzamento per il segnale di attenzione e indirizzo politico che il Parlamento europeo esprime per il rafforzamento complessivo del profilo dell'Unione europea alle Nazioni Unite, riteniamo pertanto necessario far figurare agli atti la nostra riserva e obiezione alla parte della raccomandazione sull'"overarching process”.
per iscritto. - Signor Presidente, esprimo un giudizio favorevole sulla relazione Lambsdorff, che ancora una volta marca l'impegno del Parlamento europeo per il rafforzamento in seno alle Nazioni Unite del profilo dell'Unione europea.
Tendo tuttavia a sottolineare che, sulla questione della riforma del Consiglio di sicurezza, la relazione esprime un apprezzamento di merito, in modo pregiudizievole, sulle discussioni ancora in corso a New York.
In particolare, tra le diverse opzioni di riforma in campo, si menziona il cosiddetto "overarching process” (paragrafo Q), che consiste nella proposta di un aumento dei membri permanenti del Consiglio di sicurezza a titolo nazionale.
Tale proposta fino ad ora ha raccolto il consenso di meno di un terzo degli Stati membri dell'Assemblea generale delle Nazioni Unite.
La pregherei pertanto di far figurare agli atti la mia riserva su questo passaggio della raccomandazione.
per iscritto. - (PT) E' preoccupante che la questione della riforma per le Nazioni Unite si presenti così regolarmente.
Il bisogno di una riforma è stato riconosciuto da alcuni anni, ma è comunque impossibile eseguire riforme di questo tipo.
Questa impasse è grave per due ragioni.
Primo, aggrava i fattori che contribuiscono ai fallimenti delle organizzazioni e ci sono abbastanza casi del genere.
Secondo, promuove l'emergenza di un discorso sostenuto e giustificato dal bisogno di elementi alternativi.
Rafforzare la cooperazione tra le democrazie è chiaramente un'idea meritevole e da promuovere, anche se implica un'aderenza globale al progetto League of Democracies.
Sarebbe tuttavia necessario essere realistici.
Questo è il motivo per cui l'ONU ha bisogno di adattarsi alle realtà di potere, non tanto per una questione di legittimazione, quanto bensì per la richiesta di attuabilità.
Per quanto riguarda il ruolo dell'Unione europea, dobbiamo riconoscere che nessuno dei paesi che già posseggono un seggio al Consiglio di sicurezza o che potrebbero ottenerlo, è d'accordo con la proposta di sostituzione con un unico seggio UE.
Per concludere, abbiamo visto come il nuovo Consiglio delle Nazioni Unite per i diritti umani sia ancora lontano dal superare le mancanze dei suoi predecessori.
per iscritto. - (ES) In merito alla raccomandazione per la 63a sessione dell'Assemblea generale dell'ONU, che si terrà a New York in settembre, l'articolo 90, paragrafo 4 delle regole di procedura stabilisce che una raccomandazione in seno alla struttura del CFSP, che è stata votata in Commissione, sarà da considerarsi approvata e da includersi nell'ordine del giorno in sessione plenaria, senza il bisogno di una plenaria per ratificare il testo e senza alcuna discussione né procedura di emendamento.
Pertanto, data la nostra soddisfazione per quasi tutti i documenti, eccetto che per il primo paragrafo, il mio gruppo vorrebbe riservare la sua opinione in merito al paragrafo riguardante i servizi sanitari, sessuali e riproduttivi.
Tale concetto, che è in qualche modo ambiguo, include questioni che, in larga misura, riguardano la morale e la coscienza individuali e siamo convinti che NON sia necessario presentarle come soggetti di nessuna dichiarazione da parte del Parlamento, specialmente in relazione alla nuova sessione delle Nazioni Unite.
Il nostro gruppo ha richiesto una votazione separata nella Commissione AFET e ha votato contro per le ragioni appena descritte.
per iscritto. - (EN) La relazione Lambsdorff e la raccomandazione hanno una così elevata importanza politica che promuovono un rafforzamento dell'Unione europea all'interno delle Nazioni Unite.
Potrebbe essere utile ricordare che, mentre la Commissione e gli Stati membri forniscono più del 40 per cento nel bilancio dell'ONU, l'impatto dell'UE e l'influenza nelle Nazioni Unite sono ancora molto più deboli di quanto dovrebbero.
Il testo della relazione, tuttavia, contiene una parte fuorviante in merito alle discussioni che stanno avendo luogo a New York sulla riforma del Congresso di Sicurezza.
Nel confermare l'obiettivo a lungo termine di un seggio permanente per l'UE, la raccomandazione cita tra molte altre una sola delle varie proposte sul tappeto, il cosiddetto "overarching process”.
Sappiamo bene come questa proposta si sia rivelata altamente divisiva e abbia ottenuto il consenso di meno di un terzo dei membri dell'ONU, come riferito dal Presidente dell'Assemblea generale.
Pertanto, nell'esprimere un forte apprezzamento per il contenuto e la struttura di questo Parlamento europeo, ritengo necessario evidenziare la nostra esplicita riserva e obiezione in merito alla sezione riguardante l'"overarching process”.
per iscritto. - La relazione Lambsdorff (e relativa raccomandazione) costituisce un importante segnale politico a favore del rafforzamento in seno alle Nazioni Unite del profilo dell'Unione Europea che, tra Paesi membri e Commissione, fornisce all'ONU oltre il 40 per cento dei finanziamenti, senza aver ancora acquisito un peso politico ed una capacità d'influenza corrispondente.
Il testo tuttavia contiene una parte fuorviante e pregiudizievole per le discussioni in corso a New York sulla riforma del Consiglio di sicurezza.
Nel ribadire l'obiettivo ultimo di un seggio permanente per l'UE in quanto tale, la raccomandazione cita, infatti, tra le diverse iniziative negoziali in corso solo il cosiddetto "overarching process”, esercizio animato dai Paesi impegnati a sostenere una sola delle diverse proposte sul tappeto, ovvero quella dei membri permanenti a titolo nazionale.
Tale proposta, che ha raccolto il consenso di meno di un terzo delle membership, è apparsa all'inizio divisiva e sbilanciata, come rilevato dallo stesso presidente dell'Assemblea generale.
Nel ribadire il convinto apprezzamento per il segnale di attenzione e indirizzo politico che il Parlamento europeo esprime per il rafforzamento complessivo del profilo dell'Unione europea alle Nazioni Unite, ritengo pertanto necessario far figurare agli atti la mia riserva e obiezione alla parte della raccomandazione sull'"overarching process”.
per iscritto. - (PL) Sono davvero soddisfatto del fatto che il Parlamento europeo abbia oggi preso in considerazione la questione relativa alle priorità dell'Unione europea, in vista del prossimo vertice dell'ONU.
La proposta del relatore menziona il fatto che l'ONU sia alla ricerca di "una costituzione di nuovi organi, un radicale rinnovamento degli altri, una nuova forma nella gestione delle proprie operazioni a terra, una riorganizzazione della sua erogazione di assistenza e una riforma approfondita del suo segretariato”.
Tutto ciò è estremamente importante.
Non dobbiamo tuttavia dimenticare che lo scopo di tutte queste attività è l'uomo e i diritti umani, i quali derivano dalla dignità umana.
Papa Giovanni Paolo II affrontò questi argomenti alcuni anni fa in un forum dell'ONU, dicendo che un primo tipo di minaccia sistematica per i diritti umani era legato alla sfera della divisione dei beni materiali, che spesso non era equa; un secondo tipo di minaccia era legato alle varie forme di ingiustizia in campo spirituale e alla possibilità di nuocere alle persone nella loro intima attitudine alla verità, nella loro coscienza, nella sfera di ciò che chiamiamo diritti dei cittadini, i quali sono concessi senza alcuna discriminazione di origine, razza, sesso, nazionalità, religione o convinzioni politiche.
A mio avviso, le sue parole possono essere una guida per le attività delle Nazioni Unite.
per iscritto. - (PT) L'attuale proposta fa parte di un pacchetto (assieme alle proposte per le direttive sulla interoperabilità e l'Agenzia ferroviaria europea) che mira alla "facilitazione della libera circolazione delle locomotive attraverso l'UE”, come parte della liberalizzazione del trasporto ferroviario nell'UE.
Prima di qualsiasi altra considerazione, dobbiamo dunque mettere in evidenza che l'obiettivo principale di questa direttiva è l'eliminazione di qualsiasi ostacolo alla liberalizzazione del trasporto ferroviario, attraverso un accordo in merito alla legislazione sulla sicurezza ferroviaria in ogni paese.
Non c'è alcun dubbio che i più avanzati standard di regolazione della sicurezza ferroviaria in ciascun paese debbano essere approvati e applicati.
Possiamo tuttavia ricordare come la liberalizzazione e la privatizzazione del sistema ferroviario siano state messe in discussione in alcuni paesi, per esempio nel Regno Unito, dopo che un deterioramento nei servizi e altri seri sviluppi avevano portato a riconsiderare l'accesso a questo servizio pubblico.
Sottolineo che l'accordo in merito alla sicurezza del sistema ferroviario a livello comunitario non deve mai minacciare le più avanzate leggi già stabilite in ciascun paese, né dovrebbe eliminare il diritto di ogni paese di mantenere attive queste stesse leggi.
per iscritto. - (EN) Ho votato a favore della relazione "Sicurezza delle ferrovie comunitarie” dell'onorevole Costa.
Le raccomandazioni del relatore aiuteranno a rendere efficiente al massimo la legislazione e a facilitare il libero movimento dei treni attraverso l'UE.
Queste raccomandazioni ridurranno le pastoie burocratiche e potrebbero incrementare lo sviluppo del trasporto ferroviario in Europa.
per iscritto. - (PT) E' essenziale armonizzare le procedure sulla sicurezza nazionale negli Stati membri.
Questa tesi fornisce un esempio ulteriore di quanto sia necessario insistere sull'investimento per il trasporto ferroviario.
Se vogliamo sostenere lo sviluppo del sistema di trasporto in Europa e se vogliamo raggiungere gli scopi e rispettare gli impegni presi con i cittadini e, negli ultimi anni, anche a livello internazionale, dobbiamo investire sulle ferrovie e garantire l'interoperabilità del sistema ferroviario europeo.
Sono punti fondamentali di questa relazione la semplificazione delle procedure e l'introduzione del principio del reciproco riconoscimento.
Un altro punto veramente importante è l'utilizzo di più rigide misure di certificazione e apprendistato per tutte le parti interessate e responsabili presenti all'interno del mercato comunitario delle ferrovie, dalle compagnie ferroviarie ai gestori delle infrastrutture.
Penso che la relazione sia un positivo passo in avanti nella nostra ricerca di una multi-modalità come asse portante della politica europea dei trasporti.
per iscritto. - (EN) Ho votato per esonerare dallo scopo di questa direttiva il patrimonio delle ferrovie.
Questo riflette il mio apprezzamento per il caso speciale che queste compagnie rappresentano.
Se quelle compagnie avessero dovuto osservare i termini di queste direttive, ciò avrebbe significato costi paralizzanti in larga misura per le organizzazioni a sottoscrizione volontaria.
Ferrovie come Romney, Hythe e Dymchurch Railway e la Kent and East Sussex Light Railway (della quale sono membro a vita) sono parte della struttura storica dell'industria del turismo nel Sud-Est del Regno Unito e in tutta l'UE.
E' una vergogna che qualcuno in quest'Aula, che ha la pretesa di propendere verso una tendenza "nazionalista”, non possa appoggiare questa esenzione.
per iscritto. - (PL) La creazione di un mercato ferroviario comune per i servizi di trasporto richiede dei cambiamenti nelle regolamentazioni attuali.
Gli Stati membri hanno sviluppato i loro standard di sicurezza, basati su concetti tecnici e operativi, in primo luogo per quanto riguarda gli itinerari nazionali.
Sta diventando vitale per gli Stati membri la creazione di strutture di regolazione armonizzate, testi comuni per le regolamentazioni della sicurezza, certificati uniformi di sicurezza per le compagnie ferroviarie, simili responsabilità e competenze per le autorità di sicurezza e per le procedure investigative in merito agli incidenti ferroviari.
E' necessario costituire organi indipendenti per la regolazione e il monitoraggio della sicurezza ferroviaria in ciascun Stato membro.
Al fine di assicurare un'adeguata cooperazione tra questi organi a livello europeo, è necessario stabilire una gamma minima di doveri e responsabilità.
E' necessario che la protezione della sicurezza e dell'ordine pubblico, che include il mantenimento dell'ordine nelle comunicazioni ferroviarie destinate all'uso pubblico, divenga uno dei doveri fondamentali per i quali l'UE è responsabile.
per iscritto. - (PT) L'attuale proposta è parte di un pacchetto di provvedimenti (in condivisione con le proposte per le direttive sull'interoperabilità e la sicurezza) con lo scopo di liberalizzare il trasporto ferroviario nell'UE, in merito al quale l'"agenzia” prende il ruolo centrale di "regolatore”.
Questa politica promuoverà il graduale deterioramento del trasporto ferroviario come servizio pubblico e riserverà itinerari più vantaggiosi alle compagnie private, attraverso la privatizzazione (partnership pubbliche e private), a spese dei contribuenti pubblici e indipendentemente dagli interessi e bisogni di ciascun paese e dei cittadini.
In Portogallo, come dimostrato con il passare del tempo, l'elaborazione di questa politica ha portato a un deterioramento nei servizi pubblici, una mobilità ristretta e tariffe in aumento.
I risultati sono stati la chiusura di centinaia di chilometri di tratti ferroviari, una riduzione nel numero dei passeggeri e nella qualità del servizio, una riduzione nel numero dei lavoratori dipendenti del settore ferroviario e un attacco ai loro diritti di lavoro e retribuzione.
Il settore ferroviario è vitale per lo sviluppo socioeconomico.
E' necessaria una politica che promuova lo sviluppo e il miglioramento dei sistemi di trasporto ferroviario pubblico nei nostri paesi.
per iscritto. - (DE) Ho votato a favore della relazione di Paolo Costa per l'emendamento del regolamento (CE) n.
881/2004 in merito all'istituzione di un'Agenzia ferroviaria europea.
Il miglioramento della struttura tecnico-legale in merito alle ferrovie comunitarie, come parte del terzo pacchetto ferroviario, è uno sviluppo essenziale e ben accolto, che include provvedimenti per rafforzare l'Agenzia ferroviaria europea.
In quanto organo centrale, l'Agenzia deve garantire che una strategia uniforme venga perseguita in tutta Europa.
In riferimento a questo, viene data particolare importanza al continuo sviluppo del Sistema europeo di gestione del traffico ferroviario, le cui interoperabilità e compatibilità devono essere garantite a tutti i costi.
L'elaborazione di una procedura CE di controllo è uno strumento adeguato a questo scopo, ma la sua efficacia dipenderà da una robusta ed efficiente Agenzia ferroviaria europea.
Per questo motivo, approvo lo sviluppo ulteriore dell'Agenzia proposto dal relatore.
per iscritto. - (EN) La relazione di Paolo Costa per la creazione dell'Agenzia ferroviaria europea approva particolarmente l'appello al Sistema europeo di gestione del traffico ferroviario, che è costituito dalle più avanzate tecnologie in campo di sicurezza ferroviaria.
Approvo questa iniziativa che, assieme alla relazione "Sicurezza delle ferrovie comunitarie”, terrà conto di una rete europea ferroviaria più coesiva.
Ho votato a favore della relazione.
per iscritto. - (FR) La questione riguardante l'interoperabilità delle ferrovie è cruciale per lo sviluppo e il successo delle ferrovie d'Europa.
Sono dunque molto soddisfatto del fatto che siamo stati in grado di raggiungere un compromesso, nell'interesse di un miglioramento della legislazione comunitaria in quest'area.
Sebbene abbia votato a favore delle proposte avanzate dal relatore, Paolo Costa, non meno sono consapevole dei limiti di questo compromesso.
Dieci anni per raggiungere la certificazione di materiale rotabile di tutti i tipi è una considerevole quantità di tempo.
Per quanto riguarda il ruolo dell'Agenzia ferroviaria europea, questo avrebbe potuto essere ben più esteso, in particolare in merito allo sviluppo e al miglioramento del Sistema europeo di gestione del traffico ferroviario (ERTMS).
Gli Stati membri, d'altra parte, hanno preso una decisione nel timore di vedere le agenzie ferroviarie e altri organi nazionali - creati recentemente, è vero - condannati a cadere in disuso.
Tuttavia, se siamo arrivati a questo punto, è perché, nel 2004, non c'è stato il coraggio di dare un vero impulso europeo alle ferrovie.
Questo è il modo in cui procede l'integrazione europea: frammentariamente e a piccoli passi.
Se adottiamo questo approccio prudente, tuttavia, è probabile che si perdano alcune opportunità, per questa ragione la mia speranza è che gli Stati membri giochino la loro partita applicando rigorosamente quanto essi stessi hanno proposto.
per iscritto. - (PT) Riportando la nostra critica al suo principale obiettivo, cioè la liberalizzazione del trasporto aereo come servizio pubblico all'interno dell'UE, vogliamo ricordarvi cosa è stato stabilito un anno fa.
Si tratta di un tentativo per:
nascondere il fatto che la liberalizzazione ha avuto un impatto negativo sulle condizioni di impiego e lavoro.
E' necessario valutare i suoi effetti sulla sicurezza e il mantenimento della qualità della flotta;
evitare il pieno rispetto della tutela dei diritti dei lavoratori ed evitare di menzionare che:
a) i contratti e le condizioni lavorative del personale a bordo verranno regolati dalla legislazione, dai contratti collettivi e dai diritti correlati dei paesi in cui i lavoratori svolgono il loro lavoro abitualmente, o dove cominciano e tornano dopo il lavoro, perfino se schierati temporaneamente in un altro paese;
b) i lavoratori della "comunità” dei trasporti aerei che fornisce i servizi da una base operativa localizzata fuori dal territorio degli Stati membri, saranno soggetti alla legislazione sociale e ai contratti collettivi del paese in cui l'operatore ha la sua sede principale;
c) sarà garantita la partecipazione delle organizzazioni rappresentative dei lavoratori in merito alle decisioni prese nel settore del trasporto aereo.
per iscritto. - (PL) Il regolamento che è stato approvato dal Parlamento europea modifica la legislazione per quanto riguarda la regolamentazione dei servizi aerei nell'Unione europea, a beneficio sia dei vettori aerei che dei passeggeri.
Il regolamento è importante per il corretto funzionamento del mercato interno.
Esso crea un ambiente più competitivo per le attività dei vettori europei che si misurano con i loro concorrenti internazionali.
A causa di ciò, saranno disposte le stesse condizioni in merito alla questione e alla revoca delle licenze operative, che eliminerebbe le distorsioni di competizione che sono attualmente prevalenti nel mercato e che sono dovute, tra gli altri fattori, alle differenti regolamentazioni per le licenze operative, alla discriminazione contro certi vettori UE a causa della loro nazionalità, oppure alla discriminazione negli itinerari di servizio per i paesi terzi.
Tuttavia, il maggiore beneficiario delle modifiche introdotte sarà il consumatore.
Rendendo obbligatoria l'inclusione di tutte le tasse e delle spese aggiuntive del prezzo dei biglietti aerei, ci sarà una maggior trasparenza e un più ampio appoggio per effettuare versamenti supplementari in modo volontario.
Eviterà che i consumatori debbano pagare tariffe più alte e renderà possibile per loro prendere le decisioni in conoscenza di causa.
In più, eliminando le linee aeree finanziariamente instabili, i passeggeri si libereranno dal possibile rischio che i loro vettori vadano in bancarotta.
per iscritto. - (DE) Ho votato a favore della relazione di Arūnas Degutis in merito alle regole comuni per l'operazione relativa ai servizi aerei comunitari.
Devono essere incoraggiate proposte per rafforzare e migliorare i provvedimenti legali vigenti, specialmente per quanto riguarda la trasparenza delle tariffe aeree.
Ai passeggeri è concesso il diritto di un crollo dei prezzi dei biglietti aerei.
Questo nuovo strumento renderà le tariffe più trasparenti e comprensibili.
L'Unione europea sta agendo in questo modo al fine di combattere la pubblicità ingannevole e creare un livello operativo omogeneo basato sulla qualità, non sull'attrattiva delle merci, in particolare su Internet.
Le misure per conformarsi alle disposizioni comunitarie rappresentano un ulteriore miglioramento apportato dal nuovo strumento, che garantisce una migliore copertura per i lavoratori dipendenti ed eque condizioni di lavoro.
Le regole comuni proteggeranno i diritti di consumatori e lavoratori e garantiranno la necessaria trasparenza e diffusione di informazioni sul ruolo dei vettori aerei comunitari.
per iscritto. - (PL) Sono a favore del punto di vista del relatore in merito all'approvazione senza emendamenti di una posizione comune del Congresso.
Penso inoltre che il regolamento rafforzi e migliori i provvedimenti legali vigenti per quanto riguarda il monitoraggio delle licenze operative, la locazione di aeromobili, lo scaglionamento del traffico e la trasparenza dei prezzi.
per iscritto. - (EN) La relazione di Arūnas Degutis in merito alle regole per la prestazione di servizi aerei comunitari garantirà che il prezzo visibile dei voli sia effettivamente il prezzo pagato.
I prezzi finali dei voli devono includere tariffe, tasse, diritti aeroportuali e altri diritti.
Questa è una proposta positiva al fine di una maggior trasparenza nel settore dell'aviazione e della protezione dei consumatori.
I lavoratori dei servizi aerei incontreranno una maggiore protezione sociale grazie ai provvedimenti della relazione.
Voto dunque a favore delle raccomandazioni della relazione.
per iscritto. - (EN) Sono pienamente d'accordo con questa relazione, che metterà fine alla pratica sleale della pubblicità aerea ingannevole, la quale esclude tasse, diritti e un'ampia gamma di supplementi.
L'attuale situazione permette alle linee aeree di presentare pubblicità ingannevoli che molto semplicemente si dimostrano false.
Il risultato è una grave mancanza di trasparenza in merito ai prezzi delle tariffe aeree, che sta falsando la concorrenza e mettendo a dura prova la capacità di scelta dei consumatori.
In molti casi, le persone finiscono con il pagare molto più di quanto inizialmente previsto, dato che la tariffa pubblicizzata è di natura simile al costo finale.
La Commissione e il Parlamento hanno lavorato assieme per garantire questo cambiamento.
La relazione richiede che le tariffe aeree vengano pubblicizzate chiaramente, includendo tutte le tasse e i costi extra.
Il crackdown dell'Unione europea in merito a questa procedura è una grande novità per i consumatori.
per iscritto. - (PL) Le statistiche non vengono ampiamente utilizzate solo da compagnie o istituzioni coinvolte nel settore economico.
Esse giocano un ruolo essenziale nella pianificazione e controllo delle tendenze di mercato.
Per questa ragione, è importante che gli indicatori utilizzati per raccogliere le statistiche siano affidabili e siano in grado di riflettere in modo adeguato la situazione reale e i cambiamenti del mercato.
Gli indicatori attualmente attivi dovrebbero venire revisionati, nonché sarebbe necessario prendere in considerazione nuove aree di raccolta dati.
Il bisogno di modernizzare le nostre statistiche deriva, inoltre, dalla presenza di differenti sistemi e procedure statistiche negli Stati membri, che spesso rendono difficile la comparazione dei dati nell'intera Unione europea.
Certamente, è necessario che i cambiamenti in quest'area non aumentino l'onere di risposta delle compagnie, specialmente le piccole e medie aziende.
E' necessario che il sofisticato approccio, utilizzato nel programma finalizzato ad ammodernare le statistiche europee sulle imprese e sugli scambi, promuova la razionalizzazione, nonché la coordinazione di metodi per ottenere statistiche da diverse fonti e, cosa molto importante, le compagnie non dovranno più fornire gli stessi dati alle differenti istituzioni coinvolte nella raccolta dati.
Credo che il programma finalizzato ad ammodernare le statistiche europee sulle imprese e sugli scambi sia un ottimo passo avanti verso la riduzione dell'onere amministrativo, che aiuterà a raggiungere l'obiettivo fissato dalla Commissione europea, cioè a ridurre quell'onere al 25 per cento entro il 2012.
per iscritto. - (EN) Approvo la relazione dell'onorevole Konrad in merito al programma per la modernizzazione dell'impresa europea e delle statistiche di commercio.
La relazione mira a fornire un investimento per migliorare l'efficienza della produzione statistica, in modo che si possano soddisfare le nuove richieste, nonché ridurre gli oneri commerciali.
Ho votato a favore della relazione.
per iscritto. - (PL) Sono a favore di questa relazione.
Pile ed accumulatori che non sono conformi ai requisiti della direttiva 2006/66/CE devono essere ritirati e la loro vendita deve essere vietata.
La Commissione ha deciso che le pile immesse nel mercato prima del 26 settembre 2008, le quali soddisfino i vigenti regolamenti, non dovranno essere ritirate.
Penso che questa sia una soluzione ragionevole.
Il ritiro delle pile che non soddisfano i requisiti provocherà un incremento dei rifiuti.
Credo che la maniera migliore e più semplice per trattare questa situazione sia applicare a queste pile ed accumulatori degli adesivi attestanti il fatto che non soddisfano i regolamenti UE.
per iscritto. - (EN) Grazie alla relazione dell'onorevole Ouzký l'utilizzo delle due sostanze 2-(2-metosietossi) etanolo (DEGME) e 2-(2-butossietossi) etanolo (DEGBE) verrà molto ristretto e in alcuni casi sarà proibito nei prodotti commercializzati al pubblico.
Le raccomandazioni della relazione sostengono la protezione dei consumatori e ho votato a favore.
per iscritto. - (PL) Le sostanze tossiche presenti nei prodotti usati per la pulizia, il lavaggio e la disinfestazione, nonché in vernici e solventi, possono mettere a repentaglio la salute dell'uomo, irritare le vie respiratorie, gli occhi e causare allergie.
Il limitato accesso ai mercati, che non soddisfa le vigenti norme di sicurezza, potrebbe significativamente aiutare a proteggere la nostra salute e l'ambiente.
La maggior parte di questi prodotti possono essere dannosi e causare numerosi sgradevoli sintomi.
Possono inoltre rivelarsi dannosi per l'ambiente al loro ingresso nell'ecosistema.
Se inquineranno le risorse di acqua o terra, non è difficile prevedere quali saranno i risultati.
Limitare i livelli di MEE e BEE in vari tipi di detergenti o prodotti per la pulizia è un positivo passo avanti e per questo credo che sia necessario per l'Unione europea compiere tutti gli sforzi possibili per eliminare dalle nostre vite e dall'ambiente queste sostanze dannose.
per iscritto. - (PT) Abbiamo votato contro questa relazione perché è parte del pacchetto per la liberalizzazione del mercato del gas e appoggia l'azione intesa a completare il mercato interno il prima possibile, sebbene in generale non approvi strumenti e regolazioni proposte dalla Commissione europea.
Ci sono alcune interessanti osservazioni critiche: l'impatto delle stime sottoposte; l'incapacità in taluni momenti di osservare il principio di sussidiarietà; l'incoerente distribuzione dei poteri tra le strutture europee.
Tuttavia, la linea adottata dalla relazione si propone di facilitare l'accesso di una parte terza alle reti di trasporto del gas, cioè facilitare la privatizzazione di quanto è ora affidato al settore pubblico e porlo al servizio della strategia dei gruppi economici che vogliano entrare nel mercato.
per iscritto. - (EN) La relazione di Atanas Paparizov sulle condizioni di accesso alle reti di trasporto del gas faciliterà l'integrazione del mercato interno del gas dell'UE.
La relazione si occupa di tematiche transfrontaliere tra gli Stati membri e aumenterà la sorveglianza regolamentare a livello europeo.
E' essenziale che il lavoro dell'UE abbia come scopo il mercato interno del gas e ho votato a favore della relazione.
per iscritto. - (PT) Questa relazione è degna di un voto a favore da parte mia e di tutti i colleghi che credono che la coerenza del terzo pacchetto per l'energia dipenda da un efficace e non solo puramente superficiale regolamento del commercio relativo al gas naturale.
Approvo la volontà di creare le condizioni per incrementare l'investimento delle reti del gas.
Questo permetterà un potenziale incremento della competitività nel settore.
Approvo gli sforzi mirati all'effettiva liberalizzazione dei mercati nazionali del gas e l'accesso di terzi alle reti, che aumenta il livello di trasparenza.
Per concludere, apprezzo la volontà intrinseca al documento di realizzare il desiderio dei cittadini europei di una maggiore trasparenza e di un mercato dell'energia meno monopolizzato.
Il terzo pacchetto per l'energia necessità l'approvazione della relazione e dei nostri concittadini europei.
per iscritto. - (EN) La posizione presa riflette la mia opinione in merito all'importanza del gas naturale e della sua disponibilità al prezzo più basso possibile per i consumatori.
Un gasdotto unirà la Libia e la Sicilia.
Passerà in prossimità di Malta in modo che, a beneficio del mio paese, entrambe usufruiranno della conduttura o, in alternativa, sia costruito un condotto tra Sicilia e Malta, come proposto.
Il mio paese non possiede un ampio mercato interno e il consumo varia annualmente tra i 16 e i 18 milioni di unità.
Se l'utilizzo del gas naturale diventasse di più largo consumo, cambierebbe senza dubbio la politica energetica sia a Malta che a Gozo.
Questo potrebbe accadere se il gas venisse utilizzato nella produzione dell'energia stessa.
Ho ricordato circa 15 anni fa ai governi nazionalisti l'importanza di creare stazioni alimentate a gas.
Il governo non ha prestato alcuna attenzione, né infine installato in ampliamento nemmeno una piccola stazione alimentata a gas.
In più, dato che a Malta le distanze sono ridotte, è possibile utilizzare il gas per la propulsione di veicoli commerciali e privati.
La conversione dei veicoli a motore non è un problema.
Inoltre, il gas è più economico e pulito, rispetto al petrolio o al diesel.
Tuttavia, il governo e la sua agenzia, Enemalta, non hanno nemmeno considerato le infrastrutture necessarie per la sua distribuzione.
per iscritto. - (EL) La proposta di una direttiva in merito al mercato interno del gas è parte del "terzo pacchetto per l'energia”, che completa la privatizzazione dei servizi di fornitura di gas naturale.
Questa proposta, assieme alla relazione, ha lo scopo di eliminare l'alto livello di centralizzazione che persiste in taluni paesi, al fine di completare l'immissione nel mercato dei monopoli UE, accelerando così la crescita della liberalizzazione e imponendo inoltre sanzioni agli Stati membri che ancora non si sono del tutto adeguati.
Il pacchetto presenta due punti chiave: disaggregazione della proprietà tra attività di fornitura del gas e attività di trasmissione e stoccaggio, affinché il capitale possa effettivamente utilizzare le infrastrutture pubbliche per la produzione, lo stoccaggio e la trasmissione del gas che rimane di competenza degli Stati membri.
L'emancipazione delle autorità di controllo in apparenza indipendenti, allo scopo di eliminare ogni capacità da parte degli Stati membri di effettuare compensazioni nazionali e interventi statali, garantisce la totale immunità per i gruppi commerciali che avranno intenzione di derubare il settore del gas.
Questa politica UE darà gli stessi terribili risultati per i lavoratori dipendenti e la privatizzazione di altri settori energetici: prezzi in aumento e un deterioramento nella qualità dei servizi.
La lotta agli interessi di monopolio per rovesciarla è l'unico modo di soddisfare i bisogni familiari delle classi popolari.
per iscritto. - (PT) Questo provvedimento dimostra senza dubbio la nostra condivisa volontà di raggiungere l'obiettivo della liberalizzazione del mercato energetico.
Voto quindi a favore.
Credo che la disaggregazione delle unità di produzione del gas naturale e delle reti di trasmissione sia dunque necessaria, ma non è condizione sufficiente per se.
Da ciò, l'interesse nel creare le necessarie condizioni per favorire gli investimenti transnazionali nelle infrastrutture di rete.
L'interesse nel richiedere un uguale trattamento per i paesi terzi che hanno intenzione di investire nel mercato energetico europeo.
L'interesse nel migliorare la coordinazione tra i regolatori del settore energetico nazionale.
Questo provvedimento renderà il mercato competitivo ed è dunque nell'interesse dei consumatori, i quali beneficeranno di un più robusto, libero e trasparente mercato energetico, grazie alle nuove normative.
per iscritto. - (SV) Voto a favore della relazione perché renderà più facile la vita delle persone che si muovono e viaggiano attraverso gli Stati membri, senza che nessun potere venga trasferito all'UE.
per iscritto. - (RO) Ho votato a favore della relazione Lambert perché è una risposta ai bisogni dei cittadini.
Stiamo vivendo in un mondo globalizzato, in cui migliaia di persone lavorano in paesi diversi dal loro e abbiamo bisogno di coordinazione tra i sistemi di sicurezza sociale, a favore di tutti cittadini che esercitano il loro diritto di lavorare in altri stati, al fine di garantire e appoggiare la mobilità, diritto fondamentale nell'Unione europea.
L'Europa permette il libero movimento, ma è necessario che garantisca più diritti sociali, i quali non siano limitati entro i confini nazionali.
Con la speranza che i cittadini europei siano in grado di trarre benefici, dal punto di vista della sicurezza sociale, dei principi dell'equità e non discriminazione, appoggio l'iniziativa per facilitare la libertà di movimento dei lavoratori. E' necessario eliminare qualsiasi ostacolo alla mobilità.
per iscritto. - (SV) Voto contro questa relazione in quanto contiene delle proposte per un dettagliato regolamento a livello UE di alcune questioni, ad esempio l'erogazione del sussidio parentale svedese, che creeranno difficoltà nella valutazione caso per caso, concedendo troppo potere all'UE.
per iscritto. - (PL) La proposta di questo documento è di rendere migliori e più efficaci le normative UE in merito alla coordinazione dei sistemi di sicurezza dei singoli Stati membri.
I regolamenti contenuti semplificheranno senza alcun dubbio la vita del cittadino UE medio, che trae beneficio dalla libertà di movimento attraverso l'Unione europea.
Sia che si tratti di lavoratori dipendenti, funzionari amministrativi, studenti, pensionati o uomini d'affari, tutti saranno in grado di mantenere i loro diritti sui contributi di sicurezza sociale dopo il cambio del paese di residenza.
Senza dubbio, concordo sulla necessità di porre fine agli ostacoli, tuttora presenti, al libero movimento di persone all'interno dell'UE e ritengo che questo documento sia un ulteriore passo avanti verso questa direzione.
per iscritto. - (FR) Vorrei presentare due osservazioni sulla relazione Lambert ed il regolamento che essa modifica.
1.
Nonostante le smentite del relatore, il presente regolamento assume che i cittadini di paesi terzi godano di libero movimento, libertà di stabilimento e libero accesso al mercato del lavoro all'interno dell'Unione europea; è necessario ricordare che tutto ciò, fortunatamente, non è ancora realtà.
Esso stabilisce la lenta demolizione delle prerogative degli Stati membri in merito alla politica di immigrazione, cioè il loro diritto sovrano di selezionare gli stranieri ammessi nel loro territorio e controllarne l'entrata, la residenza e l'estensione dei loro diritti.
2.
Sembra corretto permettere ai cittadini degli Stati membri UE di beneficiare della coordinazione dei sistemi di sicurezza sociale e assicurare che la protezione sociale che spetta loro di diritto (a causa del loro impiego e dei contributi) non è influenzata negativamente dalla mobilità "internazionale” cui sono spinti a partecipare.
Tuttavia, cercare di assicurare in quest'area l'uguaglianza di trattamento tra cittadini europei e di paesi terzi, senza alcun interesse nel garantire un trattamento reciproco, è semplicemente un forte incentivo per l'immigrazione, che è già presente sottoforma dell'enorme, indiscriminata e suicida generosità dei nostri sistemi di sicurezza sociale.
per iscritto. - (DE) La fiducia della gente nell'UE dipende in gran parte dalla loro fiducia nella stabilità sociale dell'Europa, e questa è una delle aree che ha visto i maggiori cambiamenti negli ultimi anni e decenni.
In pratica, a causa del lavoro part-time e di nuove condizioni di impiego (i cosiddetti "McJob”) i dipendenti europei spesso finiscono per guadagnare poco più di alcuni disoccupati.
Il lato oscuro della crescita economica senza controllo e dei continui risparmi sull'assistenza sociale è l'aumento della povertà e dell'esclusione sociale.
Nell'Unione europea, una delle zone più ricche del mondo, il 16 per cento della popolazione viveva al di sotto della soglia di povertà nel 2005.
Come risultato dell'aumento dei prezzi di petrolio e generi alimentari, altri ancora sono scesi sotto la soglia di povertà o vivono al limite della povertà.
L'UE deve dedicarsi alla lotta alla povertà tra la propria gente con urgenza, e i sistemi di previdenza sociale devono essere disponibili in primo luogo per gli europei.
per iscritto. - (FR) Ho votato oggi a favore della relazione Corbett sull'emendamento dell'articolo 29 del regolamento interno al Parlamento europeo, riguardante la formazione di gruppi politici, vale a dire la necessità che i membri di un gruppo politico rappresentino minimo un quarto, anziché un quinto, degli Stati membri e che il numero minimo di membri sia 25, anziché 20. Ho agito in questo modo per varie ragioni.
In primo luogo, perché penso che questa riforma sia assolutamente necessaria per permettere alla nostra istituzione di agire in maniera più efficace e di mettere fine alla sua situazione altamente frammentaria, che consiste di regole rimaste immutate nonostante le successive estensioni e l'allargamento della nostra Assemblea sin dal 2004.
In più, ritengo che la soluzione proposta dal mio collega socialista, i cui assidui sforzi hanno permesso di raggiungere un compromesso con la maggioranza dei gruppi politici, sia molto ragionevole in confronto a quanto praticato a livello nazionale all'interno dell'Unione europea.
Inoltre, stabilite le risorse sia umane che finanziarie, rese disponibili dall'istituzione a beneficio dei gruppi politici, ritengo che una chiara rappresentatività sia sufficiente a giustificare questa modifica.
Per concludere, lo scopo consiste semplicemente nel promuovere una certa coerenza a livello europeo all'interno delle varie forze politiche; la nostra democrazia può solo rafforzarsi.
per iscritto. - (PL) Questo documento è solo un altro tentativo della maggioranza di prendere il controllo a spese della minoranza.
L'arroganza dei più ampi gruppi politici all'interno del Parlamento europeo ha raggiunto nuovi vertici.
Il significato di questo documento consiste nell'aumento da 21 a 30 del numero minimo dei MPE richiesto per creare un gruppo politico.
Gruppi minori, come per esempio il gruppo democratico indipendente, vengono seriamente minacciati da una simile condizione.
Ovviamente, ho votato contro.
per iscritto. - (EN) Il gruppo ALDE ha votato contro la riforma dell'articolo 29 per le seguenti ragioni:
l'attuale presenza di sette gruppi non provoca alcun reale problema di efficacia;
le opinioni della minoranza hanno lo stesso diritto della maggioranza di venire organizzate professionalmente;
un Parlamento europeo corretto deve riflettere la più ampia divergenza di opinioni politiche che si riscontrano nell'Unione: non dobbiamo copiare esattamente l'operato dei parlamenti nazionali, il cui scopo consiste nel fornire un governo;
far cessare l'attività dei gruppi minori potrebbe sia costringere i deputati più riluttanti ad unirsi a gruppi maggiori, sia gonfiare le fila dei non iscritti, provocando ulteriore inefficienza;
in ogni caso, si è stabilito che la dimensione del Parlamento scenda da 785 a 751 (Lisbona) o 736 (Nizza).
per iscritto. - (PT) Il nostro voto contro questa relazione e il relativo mandato è coerente con la nostra idea di difesa del pluralismo, democrazia e rispetto per le diverse opinioni.
Non è accettabile che questa relazione modifichi le normative e imponga più barriere per la formazione dei gruppi politici all'interno del Parlamento europeo dopo le prossime elezioni.
Fino ad oggi, è stata concessa la formazione di un gruppo politico ad un minimo di 20 MPE, provenienti da sei diversi Stati membri.
La proposta appena approvata richiede 25 MPE da sette Stati membri.
Questo significa che sarà molto più difficile formare gruppi politici minori all'interno del Parlamento europeo, ulteriore ostacolo per l'affermazione di ideologie politiche che prendano le distanze dall'ideologia dominante in questa sempre più neoliberale, militarista e federalista Unione europea.
Una nota finale sul procedimento seguito dai gruppi della maggioranza, il PPE-DE e il PSE.
Essi hanno inizialmente proposto un numero minimo di 30 membri per la formazione di un gruppo politico.
In seguito, hanno ricattato alcuni gruppi politici minori per guadagnare il loro appoggio per una cosiddetta proposta di compromesso, quella appena approvata.
Per quanto riguarda noi MPE del Partito comunista portoghese, in merito alla formazione dei gruppi politici, abbiamo mantenuto sin dall'inizio una posizione coerente contro la creazione di qualunque ulteriore barriera.
per iscritto. - (ES) La mia astensione in merito alla relazione, sebbene ritengo che siano certamente necessarie delle normative concrete per la creazione dei gruppi parlamentari, è motivata perché credo che il numero proposto dei membri e degli Stati membri sia troppo alto.
Se lo scopo di questo Parlamento è difendere la pluralità e la diversità, è meglio per gli interessati formare un gruppo politico, piuttosto che ingrossare le fila del gruppo dei non iscritti, che diventerebbe sempre più eterogeneo ed inefficiente.
per iscritto. - (FI) I gruppi maggiori hanno originariamente proposto un numero minimo di 30 membri da sette diversi Stati membri per formare un gruppo.
Fortunatamente, il progetto è fallito a maggio nel voto ristretto della commissione Affari costituzionali, quando la votazione fu di 15 a 14.
Ho inoltre votato contro gli emendamenti proposti, perché spesso, nel momento di prendere le decisioni, i gruppi minori vengono relegati ad una posizione secondaria.
E' sbagliato che una divergenza di punti di vista debba venire ristretta o che il funzionamento dei gruppi minori debba diventare più difficile che in precedenza.
Questo è strano anche alla luce del fatto che le maggiori differenze di opinione si riscontrano spesso all'interno dei gruppi.
Il gruppo più esteso, i conservatori, si è diviso su molte questioni in due o perfino tre sottogruppi.
per iscritto. - (EN) I MPE conservatori hanno votato contro entrambi gli emendamenti proposti dall'onorevole Corbett al fine di alzare la soglia minima per la formazione di gruppi politici all'interno del Parlamento europeo.
L'accordo tra un'azione efficace del Parlamento e il bisogno di riconoscere la pluralità di voci e opinioni all'interno del Parlamento stesso, deve essere raggiunto con cautela.
Potrebbe venire raggiunto in maniera migliore mantenendo come ora le soglie minime per la costituzione dei gruppi.
Sebbene ammettiamo che ci sia un buon motivo per aumentare il numero dei membri, qualsiasi incremento in questo senso sfavorirebbe ingiustamente i gruppi minori e le delegazioni.
Pertanto, vista la relazione dell'onorevole Corbett, la commissione Affari costituzionali non raccomanda nessuna modifica in merito alle soglie minime stabilite nell'articolo 29.
I MPE conservatori, tuttavia, hanno votato a favore di un emendamento, in origine presentato dall'onorevole Kirkhope, approvato dalla commissione Affari costituzionali.
Questo emendamento fornisce un approccio più concreto e razionale nell'eventualità che un gruppo politico scenda sotto la soglia minima richiesta.
per iscritto. - (EN) Approvo la relazione di Richard Corbett che modifica le regole di procedura in merito alla formazione dei gruppi politici.
Con 27 Stati membri, le normative UE in questione devono essere aggiornate.
Il Parlamento europeo non può giustificare l'utilizzo di milioni di euro dei contribuenti per finanziare organizzazioni di partito, specialmente fascisti, che si riuniscono esclusivamente per un profitto economico.
Il Parlamento europeo possiede una soglia minima più bassa di qualsiasi altro parlamento, per quanto riguarda la costituzione di gruppi.
Nessun gruppo già costituito è minacciato, né la modifica al provvedimento consiste in un tentativo di stroncare gli euroscettici, che sono più numerosi della nuova soglia minima.
In conseguenza, ho votato a favore della relazione dell'onorevole Corbett.
per iscritto. - (NL) I due gruppi più numerosi preferiscono di gran lunga un sistema a due partiti.
La caratteristica principale di questo sistema è la condivisione tra i due partiti di un interesse comune, cioè che il secondo, terzo o quarto partito non siano in grado di partecipare al processo decisionale politico e rimangano così del tutto irrilevanti per l'elettorato.
Solo i gruppi maggiori contano; proteste e alternative devono venire messe da parte.
Se, in via eccezionale, qualcun'altro progettasse di entrare in parlamento, idealmente sarebbe dato loro il posto meno attraente possibile, come fossero persone con diritti limitati.
Alcuni membri di quest'Aula non appartengono a nessun gruppo.
Questo solitamente è il risultato della pressione altrui.
La stessa pressione obbliga gli altri membri a prender parte di un gruppo i cui punti di vista non sono del tutto condivisi.
Per motivi di interesse personale, alcuni gruppi ammettono membri anche quando si rendono conto che questi si allontanano dalla linea politica di partito.
La ragione consiste nel fatto che non si può costituire un gruppo se non sono presenti almeno 20 membri circa con simili idee politiche.
Se tutte le sfumature di opinioni devono essere rappresentate democraticamente, la cosa migliore sarebbe abolire quel numero minimo, anziché rialzarlo fino a 25 o 30 e introdurre regole severe contro i dissidenti.
In merito a questo, sono del tutto contrario.
per iscritto. - (DE) A mio avviso, non c'è alcuna ragione plausibile per aumentare il numero minimo dei MPE richiesto per la creazione di un gruppo politico.
A un più accurato esame, le argomentazioni avanzate dal relatore sono illegittime, in particolare per quanto riguarda le soglie minime più alte per la formazione di un gruppo politico nei vari parlamenti degli Stati membri.
Se fosse necessario effettuare un confronto imparziale con il Parlamento europeo, l'equazione includerebbe solo i membri direttamente eletti nelle camere.
Le seconde camere includono i delegati degli stati federali o regioni e, per questo motivo, non sono comparabili.
Il valore medio in merito alla formazione di gruppi politici, utilizzato dai parlamenti nazionali eletti direttamente, è virtualmente uguale alla soglia in uso al Parlamento europeo.
In ogni caso, questo provvedimento per incrementare il valore soglia in merito alla formazione di gruppi politici è evidentemente guidato da un programma differente.
Nella Commissione, per esempio, il relatore si riferisce alla creazione del gruppo Identità, Tradizione, Sovranità (ITS) come ad una sfortunata circostanza e sottolinea il bisogno di prevenire qualsiasi futura ripetizione.
A causa di questo attacco alla democrazia e libertà di espressione e all'uguaglianza dei MPE, che è conservata nel trattato e nelle regole di procedure del Parlamento europeo, ho naturalmente votato contro questa relazione.
per iscritto. - (EL) La relazione, in forma approvata, integra le inaccettabili regole di procedura del Parlamento europeo, che mirano a controllare e soffocare i poteri di coloro i quali non aderiscono pienamente all'UE.
Questa è una decisione nuova, antidemocratica e autoritaria, che ostacola ulteriormente la creazione di gruppi politici.
L'obiettivo politico è ovvio: desiderano escludere le forze radicali, specialmente i comunisti, mettere a tacere tutte le voci contrarie e ogni forma di espressione che modifichi l'UE e le sue politiche.
Questa azione antidemocratica è stata accompagnata da un supposto tributo politico da parte della coalizione del gruppo del Partito popolare europeo (Democratici cristiani), dei Democratici europei e del gruppo socialista al Parlamento europeo, per spingere altre forze ad accettare questo incremento, minacciando che, se non avessero ceduto, avrebbero votato in favore di una proposta per un aumento persino maggiore nel numero dei MPE richiesti, fino ad un massimo di 30.
L'andamento della votazione dimostra come questa partita sia stata stabilita dalle forze di una strada europea a senso unico, come alibi per le loro decisioni antidemocratiche.
Il Nea Demokratia e i MPE del gruppo PASOK e Synaspismos hanno votato a favore di questo disprezzabile emendamento e della decisione finale nella sua globalità, dando prova, sui punti chiave, di come le forze di una strada europea a senso unico condividano un percorso comune.
Noi, MPE del partito comunista greco, abbiamo votato contro l'aumento nel numero, fino a 25, contro la relazione nella sua totalità, denunciando così congiure antidemocratiche e giochi politici.
per iscritto. - (PT) Non è mai un'azione positiva per nessun parlamento creare eccessive restrizioni e ostacoli alla formazione di gruppi politici.
In aggiunta alla possibilità che venga considerato una violazione dei diritti fondamentali, l'effetto di queste modifiche è spesso l'esatto opposto dell'intenzione dei sostenitori.
Questa è dunque una riforma negativa.
Il Parlamento europeo deve dichiararsi come punto essenziale di riferimento democratico, sia nell'Unione europea che nel mondo.
Non raggiungerà questo scopo se non riuscirà a mantenere una posizione esemplare.
Non concordo sul fatto che questa sia la giusta direzione da prendere.
Ancora e più di tutto, l'Europa ha bisogno di mantenere continuamente la fiducia dei cittadini nelle sue istituzioni.
Tutti gli europei devono sentirsi rappresentati, indipendentemente dalle loro posizioni politiche.
Voto contro.
per iscritto. - (SV) Mi sono opposto a tutti i tentativi di ridurre la democrazia e la diversità di opinione in Parlamento, attraverso certe misure come, per esempio, la modifica nel numero dei membri e degli Stati membri aventi diritto alla formazione di gruppi politici.
Nonostante questo punto di vista, ho votato a favore dell'emendamento della relazione Corbett.
La ragione è concreta: era l'unica maniera di votare al fine di non mettere a repentaglio una decisione che, da un punto di vista democratico, sarebbe risultata persino peggiore e avrebbe reso più difficile la creazione di un gruppo politico.
per iscritto. - (PL) Oggi il Parlamento europeo ha approvato un emendamento delle regole di procedura, il cui risultato sarà la modifica delle linee guida per la formazione di gruppi politici.
In seguito alle elezioni di giugno 2009, i gruppi politici del Parlamento europeo dovranno essere formati da almeno 25 membri rappresentanti un minimo di 7 Stati membri.
Vorrei dare pieno appoggio a questo incremento della soglia minima per la creazione di gruppi politici al Parlamento europeo, dato che questo aiuterà ad evitare eccessive divisioni parlamentari e renderà più efficace il lavoro del Parlamento stesso.
Sia la coesione che l'efficacia del Parlamento hanno sofferto a causa di un numero eccessivo di gruppi minori presenti nell'Aula.
Per rafforzare la democrazia, tuttavia, i gruppi politici minori devono essere protetti dalle temporanee riduzioni nel numero dei membri, se scendono al di sotto della soglia stabilita.
per iscritto. - (SV) Abbiamo votato a favore della relazione, poiché è di massima importanza una migliore cooperazione e chiarezza tra le corti e i giudici nazionali e la Corte di giustizia CE, per garantire il buon funzionamento del sistema legale europeo.
Esso deve essere reso più trasparente e le sue applicazioni devono migliorarsi attraverso un miglior allenamento, attrezzature per l'utilizzo della rete e lo scambio di informazioni.
Tuttavia, consideriamo che la discussione ai paragrafi 26 e 27, riguardante la giurisdizione della Corte di giustizia CE in certe aree, sia materia del trattato, sulla quale il Parlamento europeo ha già affermato la sua opinione.
per iscritto. - (PT) Abbiamo votato contro questa relazione a causa dell'inaccettabile pressione che creerà sugli Stati membri, inclusi i nostri giudici nazionali, che sono la pietra angolare del sistema giudiziario in ogni paese sovrano.
Questa relazione chiarifica cosa si era inteso con la cosiddetta costituzione europea e il defunto Trattato di Lisbona, che cerca di far rivivere in maniera veramente antidemocratica.
La relazione stessa afferma il proposito di stabilire un singolo ordinamento giuridico europeo.
Per riuscirci, è necessario "coinvolgere più attivamente i giudici nazionali e accordare loro maggior responsabilità per la realizzazione delle norme comunitarie ”.
I giudici nazionali giocano un ruolo essenziale come garanti delle regole legislative, incluse le norme comunitarie.
Tuttavia, il principio di sussidiarietà e le materie costituzionali in ciascun Stato membro non possono venire chiamate in causa in nome della "supremazia del diritto comunitario, di un effetto diretto, della coerenza sotto il profilo dell'interpretazione e l'obbligo degli stati di risarcire i danni per violazione delle norme comunitarie”, come stabilito dalla Commissione e dalla maggioranza del Parlamento europeo.
E' inaccettabile continuare con questa pressione, ora che il trattato è stato respinto.
per iscritto. - (FR) Questa relazione è pienamente schietta.
Proprio dal paragrafo 1, stabilisce i suoi obiettivi: la formazione di un singolo ordinamento giuridico europeo.
In verità, questa relazione, un autentico pamphlet a favore delle normative comunitarie, cerca di coinvolgere più attivamente i giudici nazionali e di accordare loro maggior responsabilità per la realizzazione delle norme comunitarie.
In conseguenza, viene proposto che la legislazione comunitaria e le relative norme siano integrate da codici nazionali il prima possibile.
La relazione promuove l'idea di fusione tra i sistemi giuridici nazionali e comunitari, senza sollevare in nessun caso la questione degli eccessivi standard comunitari, le loro espressioni confuse e la frequente mancanza di coerenza.
Questo passo verso la semplificazione e codificazione della legislazione comunitaria è certamente un fatto positivo.
Lo stesso si dica dell'adozione di regolamenti per garantire certezza giuridica; sto pensando in particolare a quelli riguardanti l'armonizzazione delle regole che governano i conflitti giuridici.
Tuttavia, le norme della Corte di giustizia spesso dimostrano di essere pericolose per il rafforzamento delle normative nazionali, soggette ai principi vincolanti e i dogmi della Corte, sebbene siano chiaramente contrari alle migliori tradizioni giuridiche consolidate degli Stati membri.
per iscritto. - (PT) "Amici, amici, a parte gli affari...”
Mi riferisco ad un'altra contraddizione tra l'UE e gli Stati Uniti, in questo caso sul fronte dell'industria aerea, nel cui ambito, nonostante la convenzione del 1992 sugli aiuti pubblici, ogni parte prova a difendere i propri interessi, perché questo è il modus operandi della competizione capitalista.
Il Parlamento europeo si lamenta del fatto che "l'UE ha costantemente aderito allo spirito e alla lettera della convenzione del 1992 e ha regolarmente fornito una documentata prova della conformità” mentre "gli Stati Uniti hanno largamente ignorato i loro obblighi”, "unilateralmente hanno avuto l'intenzione di ritirarsi” dalla convenzione e hanno avviato "un procedimento dinanzi all'OMC contro l'UE, citando i finanziamenti europei rimborsabili, osservanti pienamente la convenzione del 1992, simile a quella che beneficia Boeing”.
Al tempo stesso, dovendo affrontare gli "attacchi amari” di Boeing e del Congresso americano, contro gli appalti attribuiti al Northrop Grumman Corporation EADS per il programma di ricapitalizzazione delle aerocisterne delle forze aeree americane, il Parlamento europeo cerca di gettare acqua sul fuoco, facendo notare il bisogno di "arrivare ad un concreto equilibrio tra il sostegno civile europeo e il progetto militare-industriale americano”.
Sembra che non tutti i paesi concedano il diritto di sovranità e "libero commercio”...
per iscritto. - (EN) Voterò a favore di questa relazione non perché io prenda parte alle controversie dell'OMC o abbia una paranoia per gli Stati Uniti, bensì perché non ne posso più di tutte le attività protezionistiche degli Stati Uniti che continuano da molti anni, in particolare nel settore dell'aviazione civile.
Gli americani hanno perfezionato l'arte di brontolare e lamentarsi degli altri paesi e della loro mancanza di libero commercio, quando essi stessi hanno adottato delle misure che permettono alle fallite compagnie aeree di continuare il loro commercio e hanno presumibilmente stanziato milioni di dollari in aiuto di Boeing.
La Commissione per il commercio internazionale appoggia l'UE nel suo procedimento contro gli Stati Uniti all'OMC.
Quello a cui tutti dovremmo mirare è un'aperta e leale competizione tra i produttori di aeromobili, con la libertà per le compagnie aeree di scegliere l'aereo che soddisfi al meglio i loro bisogni e al miglior prezzo.
Il motto ufficiale degli Stati Uniti è "Confidiamo in Dio”.
Forse dovrebbe cambiare in "Non fate come faccio io.
Fate come dico io”.
per iscritto. - (SV) Noi socialdemocratici svedesi abbiamo votato a favore della relazione dell'onorevole Buzek sul Piano strategico europeo per le tecnologie energetiche.
Abbiamo una visione positiva dei sistemi di cattura e immagazzinamento di CO2, ma ci domandiamo se sia necessario appoggiare questioni come la conversione del carbone in gas per l'ulteriore sviluppo di quella tecnologia.
Apprezziamo inoltre la ricerca e lo sviluppo di nuove risorse energetiche a basso livello di emissioni di CO2 o addirittura pari a zero.
Siamo a favore del cofinanziamento dell'Unione per questa ricerca, ma non penso si possa pregiudicare la formazione del bilancio invitando a questo punto la Commissione a mettere da parte somme particolari.
Abbiamo dunque preferito astenerci su questi due punti.
per iscritto- - (EN) Voto contro la seconda parte del paragrafo 26 perché non appoggio il nucleare come una delle iniziative prioritarie.
Tuttavia, voterò a favore della relazione, perché il suo obiettivo è di accelerare l'innovazione delle tecnologie europee all'avanguardia a basso tenore di carbonio.
E' essenziale che l'Europa mantenga un piano di ricerche energetiche per favorire la sua ambiziosa politica energetica e conseguire i suoi obiettivi in relazione ai cambiamenti climatici.
per iscritto- - (PL) Condivido i punti di vista dell'onorevole Buzek per quanto riguarda l'introduzione delle nuove tecnologie di produzione energetica, alla luce dei cambiamenti che l'Unione europea sta affrontando, cioè la protezione ambientale, garantire la sicurezza delle risorse energetiche e mantenere un alto livello di competitività dell'Unione europea.
Condivido inoltre l'opinione del relatore in merito alle risorse insufficienti assegnate alle nuove tecnologie di produzione energetica nell'attuale piano finanziario dell'Unione europea.
Dobbiamo ricordare che è necessario raggiungere il successo in questo campo attraverso una partnership tra il settore pubblico e quello privato.
per iscritto. - (DE) Come impariamo a nostre spese, l'intenzione dell'UE di incrementare rapidamente la percentuale di utilizzo del biocarburante ha avuto ripercussioni negative.
Le monocolture, il taglio delle foreste pluviali e la concorrenza di alimenti e mangimi, che ha contribuito ad allargare la crisi alimentare attuale, hanno apparentemente spinto i ministri dell'UE a riflettere e hanno assestato un colpo al loro obiettivo di alzare al 10 per cento entro il 2020 le quote di fonti energetiche rinnovabili nella produzione del carburante.
Sebbene dovremmo felicitarci del fatto che il biocarburante non venga più prodotto dai mangimi e della volontà generale di attendere una seconda generazione di biocarburanti, ad esempio quelli ottenuti dai materiali di scarto, questo non deve portare in nessun caso ad una diminuzione degli sforzi dell'UE nel settore delle energie rinnovabili.
Tutti i miliardi spesi nel settore dell'energia nucleare, con tutti i problemi annessi, devono essere investiti nelle energie rinnovabili.
per iscritto. - (FR) I fondi sovrani, questi fondi pubblici investiti in tutto il mondo, sono positivi o negativi?
Abbastanza positivi, se dobbiamo credere in questa risoluzione.
Tuttavia, è vero che un'Europa economicamente inattiva, in considerazione delle sue stesse politiche economiche e monetarie, non può permettersi di abbandonare il potenziale investimento di migliaia di miliardi di euro che essi rappresentano.
E' vero che, per il momento, i fondi sovrani non interferiscono con il mercato finanziario (sono persino venuti in aiuto del sistema bancario americano) e dovrebbero avere una tendenza verso un investimento più a lungo termine.
Tuttavia, potrebbero cambiare. Siamo tutti consapevoli dell'opacità della maggior parte di questi fondi in merito alla gamma delle loro risorse, alla distribuzione delle loro attività, ai loro organi di governo e alle strategie d'investimento, che spaziano dall'investimento etico alla ricerca di rendimenti elevati, di posizioni di controllo e forse la potenzialità di causare gravi danni in futuro.
Gli stati che possiedono questi fondi non sono tutti amici dell'Europa, lungi da ciò.
Uno di essi ha già suscitato la minaccia di un'"arma nucleare finanziaria”.
Tuttavia, ci asterremo anziché votare in merito perché, sebbene la questione appoggi il libero movimento del capitale su scala mondiale, essa fa appello in maniera prudente al monitoraggio e alla protezione contro questi fondi.
per iscritto. - (EN) Questa risoluzione riguarda un'importante questione.
I fondi sovrani stanno giocando un ruolo sempre più importante nel commercio internazionale e nel settore degli investimenti.
Alcuni sono positivi, ma non è sempre così, in quanto le irresponsabili amministrazioni prendono decisioni che massimizzano i profitti a breve termine a spese di paesi, comunità e famiglie.
Dobbiamo pensare ad incrementare la trasparenza e la responsabilità in merito a queste risorse, che spesso superano quelle disponibili negli Stati nazionali.
per iscritto. - (FI) Signor Presidente, la relazione dell'onorevole Rack in merito ad una nuova cultura della mobilità urbana, in favore della quale abbiamo votato, è una parte importante del nuovo approccio globale del pacchetto della commissione sull'energia e il clima: possono essere raggiunte riduzioni significative in Europa utilizzando una razionale ed efficace progettazione comunitaria per la mobilità.
Bisogna tuttavia ricordare che gli Stati membri si differenziano per le collocazioni geografiche e le condizioni di vita.
E' precisamente per questa ragione che ho votato a favore dei due emendamenti del nostro gruppo.
Vengo da un paese caratterizzato da lunghe distanze e relativamente piccole città.
A questo riguardo, è abbastanza chiaro che le opportunità di ridurre l'uso privato degli autoveicoli sono significativamente più deboli, per esempio al nord, nelle comunità urbane scarsamente popolate della Finlandia, piuttosto che nelle aree densamente popolate dell'Europa centrale.
per iscritto. - (DE) Ho votato per la relazione di Reinhard Rack in merito a una nuova cultura della mobilità urbana.
Il progetto di relazione nel Libro verde è un essenziale contributo alla materia dello sviluppo urbano.
Lo sviluppo economico di una città e la sua accessibilità dipendono da una migliore mobilità, ma quest'ultima non deve essere raggiunta a spese del benessere dei cittadini o dell'ambiente.
Per questa ragione, è necessario che la relazione dia più peso a fattori sociali e politica occupazionale.
Deve inoltre essere ben radicato nelle coscienze che la diversità degli Stati membri non permetterà una soluzione europea uniforme e che la rigida aderenza al principio di sussidiarietà deve continuare perciò a prevalere.
Credo anche che, nei paesi dove la liberalizzazione ha già avuto luogo, il suo impatto sull'occupazione vada accertato.
In più, richiedo un sistema di certificazione per l'installazione a posteriori di particolari filtri alle auto, ai veicoli commerciali e ai fuoristrada.
Mentre il Libro verde mette in luce la maggior parte dei problemi che colpiscono la mobilità urbana al giorno d'oggi e presenta inoltre alcune nuove e innovative idee per risolverli, è nettamente inferiore nel coprire tutti gli aspetti essenziali e questo può essere il solo punto di partenza per la discussione di questa materia.
per iscritto. - (PL) La più importante questione sollevata dal relatore è il delineamento di aree in cui è necessario che l'Unione europea partecipi, per quanto riguarda la mobilità urbana.
Il relatore ha ragione a sottolineare che esistono problemi del genere nell'Unione europea, nel settore della mobilità urbana, ma non è impossibile sviluppare un metodo uniforme per affrontarli.
A questo punto, le considerazioni del relatore, riguardanti le città in grado di scegliere un metodo per raggiungere gli obiettivi prefissati, sono razionali e vorrei esprimere il mio appoggio in merito.
per iscritto. - (NL) Le città sono densamente popolate, con pochi spazi aperti e molto traffico, che percorre relativamente brevi distanze.
Essendo lo spazio difficile da trovare, non c'è semplicemente nessuna possibilità per il traffico dei veicoli pesanti, l'eccessivo rumore e l'aria inquinata sono ulteriori ragioni per provare a ridurre il numero di automobili nelle nostre città, il prima possibile.
Certamente le città devono essere accessibili per vigili del fuoco, polizia, ambulanze, furgoncini per traslochi e veicoli delle persone disabili, ma gli insufficienti spazi aperti devono essere mantenuti in primo luogo per l'utilizzo da parte di pedoni, ciclisti, tram, campi da gioco per bambini, giardini e parchi.
Solo allora la città sarà un luogo dove si possa vivere.
Il testo votato oggi non effettua questa chiara scelta, ma semplicemente cerca di riconciliare idee e interessi opposti.
Sfortunatamente, l'UE non ha competenza in questo settore.
Tutto ciò che l'UE può fare è aiutare a promuovere la migliore procedura, ottima pratica sulla quale è stata costruita e sviluppata.
Miglioramenti di questo tipo non sono importanti solo per la città che li ha già compiuti, ma anche come esempio per le altre.
Gli esempi includono il sistema di pedaggio in centro a Londra, le nuove reti tranviarie a Strasburgo e Bordeaux o il centro città di Groningen, ormai da lungo tempo zona a traffico limitato.
Sfortunatamente, l'UE non contribuirà quasi per nulla a questa relazione.
per iscritto. - (DE) Ho votato contro questa relazione, perché l'UE non è responsabile di questo settore.
Quando il Parlamento prende l'iniziativa di redigere relazioni su materie che non sono di regolare competenza dell'UE, non compie nulla per la certezza giuridica né avvicina l'Europa alle persone.
per iscritto. - (SV) Abbiamo votato a favore della relazione di Olle Schmidt sulla relazione annuale della BCE.
Vogliamo tuttavia sottolineare, in riferimento alla motivazione che discute il bisogno di introdurre l'euro in Svezia, che rispettiamo il risultato del referendum svedese del 2003, con il quale si è deciso che gli svedesi avrebbero mantenuto la corona come moneta circolante.
per iscritto. - (PT) Abbiamo votato contro questa relazione perché riafferma l'appoggio per il lavoro della Banca centrale europea, non fa alcuna critica in merito ai successivi aumenti del tasso di base, sebbene abbia già raggiunto il 4,25 per cento, valore più alto rispetto al tasso di base della United States Federal Reserve.
Inoltre, la relazione ignora il fatto che le attività della banca stanno danneggiando i lavoratori, la popolazione in generale e le micro, piccole e medie imprese.
Essa è unicamente al servizio degli obiettivi dei gruppi economici maggiori e del capitale finanziario, anche quando questi provocano danni alle più fragili e dipendenti economie, come ad esempio quella del Portogallo.
Ad esempio, in Portogallo, dove il livello del debito ha toccato il 114 per cento del PIL, in relazione alla maggiore valutazione dell'euro, è un altro contributo per la rovina delle piccole e medie imprese, peggiora il deficit nell'equilibrio del commercio e aumenta la dipendenza dei paesi.
Sarà molto più difficile trattare argomenti quali la disoccupazione, la casualizzazione, i bassi salari e il generale aumento dei prezzi, considerando che il debito delle famiglie portoghesi ha toccato al momento il 129 per cento del loro reddito disponibile.
Noi, pertanto, riaffermiamo la necessità di rompere con questa politica di destra nazionale e la falsa indipendenza della BCE, che serve solo a nascondere il fatto che è al servizio di grandi capitali.
per iscritto. - (FR) La relazione di Schmidt è l'annuale congratulazione data dal Parlamento alla Banca centrale europea per la sua benevolenza.
Come al solito sembra mancare il punto centrale: la temuta contrazione del margine che sta schiacciando il potere di acquisto degli europei e per il quale la BCE e l'Unione europea sono in parte da biasimare.
Nessuno crede che le cifre ufficiali dell'inflazione (3 per cento per il 2008, secondo la relazione), che sono semplici indici compositi, riflettano la realtà dell'aumento del costo della vita per i cittadini, soprattutto per materie prime, energia e abitazione.
Tutti ricordiamo le affermazioni delle autorità della BCE che mettevano in allerta dagli effetti sull'inflazione degli aumenti degli stipendi, come se i salari di quegli stessi europei non fossero soggetti alla costante pressione verso il basso a causa della ingiusta competizione globale e della politica dell'immigrazione promossa dall'Unione europea.
Rispetto al tasso di cambio dell'euro tanto sopravvalutato, è vero che ci sta risparmiando il peggio rispetto all'aumento dei prezzi del petrolio.
Però sta minacciando la competitività di molte industrie che sono tentate di trasferirsi, come ha fatto Airbus, nell'area del dollaro.
Non possiamo quindi sostenere questo mutuo scambiarsi di pacche sulla spalla.
per iscritto. - (PL) Nella sua relazione sulla relazione annuale della BCE, il relatore ha posto l'accento sulle sfide rivolte alla banca.
C'è stata molta informazione preoccupante per le economie europee negli ultimi mesi; e purtroppo la situazione è peggiore del 2007.
La crisi dei mercati finanziari e l'improvviso aumento del prezzo del petrolio e dei generi alimentari stanno rallentando la crescita economica e aumentando l'inflazione, e vi sono preoccupazioni sull'aumento della disoccupazione.
La BCE sarà una delle prime istituzioni a doversi occupare di queste sfide.
Gli interventi dell'agosto 2007 hanno fornito liquidità ai mercati finanziari ma non hanno risolto il problema.
C'è anche un aumento del numero dei paesi che adottano la moneta comune.
La Slovacchia sarà il primo paese dell'Europa centro-orientale a fare questo passo.
Tuttavia la Slovacchia non sarà affatto l'ultimo paese.
L'entrata nell'area euro da parte degli altri nuovi Stati membri sembra essere solo una questione di tempo.
L'esperienza della Slovacchia a questo proposito verrà certamente osservata da vicino dai paesi della regione che stanno pensando anch'essi di adottare la moneta unica.
Il relatore nota giustamente che livelli diversi di crescita economica, diversi indicatori di crescita o livelli differenti di maturità delle economie UE potrebbero creare dei problemi per il processo decisionale della BCE.
Per questo motivo ritengo che la proposta di intraprendere un'analisi delle possibilità riguardo le modifiche al processo decisionale sia importante.
Un'analisi del genere dovrebbe comprendere non solo i membri presenti dell'area euro, ma anche i membri futuri e potenziali.
per iscritto. - (EN) Approvo la relazione di Olle Schmidt sulla relazione annuale della BCE.
Concordo con il relatore in merito all'appello fatto affinché la BCE continui a migliorare la sua cooperazione con le altre banche centrali e le istituzioni più rilevanti.
In realtà, vorrei anche ricordare la raccomandazione dell'onorevole Schmidt, che ribadisce come sia necessario agire con cautela in merito ai rialzi del tasso di interesse, in modo da non danneggiare la crescita economica.
Ho votato a favore della valutazione del relatore.
per iscritto. - (EL) La risoluzione per la quale noi, MPE del partito comunista greco, abbiamo votato contro tenta di attuare provocatoriamente il piano EMU con attuazione decennale e l'istituzione dell'euro come gran "successo”, mentre i lavoratori e i settori meno ricchi della classe operaia della società nei paesi dell'UE, inclusa la Grecia, stanno pagando le tremende conseguenze, come ad esempio prezzi alti, il blocco di salari e pensioni, disoccupazione, tassazione eccessiva per i lavoratori dipendenti e povertà per i lavoratori in proprio, la soppressione dell'impiego e dei diritti sociali e democratici.
Qualsiasi "successo” raggiunto si lega unicamente ai profitti, anche extra, dei plutocrati europei e va totalmente contro gli interessi dei lavoratori e della gente.
La Banca centrale europea, come semplice strumento del capitale europeo, è chiamata a giocare un ruolo più attivo ed efficace in quella direzione, attraverso misure antipopolari, come gli aumenti del tasso di interesse e così via.
Tuttavia, le note e i progetti di risoluzione della "turbolenza” monetaria e gli argomenti di "coesione” dell'UE che rimangono e, di fatto, sono diventati molto più diffusi, confermano la nostra posizione in merito alle continuate e inevitabili crisi del sistema capitalista e della sua crescita sproporzionata, così come il bisogno di abbatterlo e rimpiazzarlo con un sistema economico popolare che dia potere alle persone, nonché la necessità di spezzare i legami con l'UE imperialista.
Nell'UE non può esserci un cammino verso la crescita che dia precedenza alla gente comune.
Presentazione di documenti: vedasi processo verbale
Illustrazione del programma della Presidenza francese (discussione)
L'ordine del giorno reca la dichiarazione del Consiglio sull'illustrazione del programma della Presidenza francese.
Presidente Sarkozy, desidero darle il benvenuto al Parlamento europeo in qualità di Presidente in carica del Consiglio.
(Applausi)
So che lei si unisce a noi oggi in quest'Aula dopo un lungo viaggio di ritorno dal Giappone.
Benvenuto al Parlamento europeo, Presidente in carica del Consiglio.
(Applausi)
Desidero inoltre porgere il benvenuto al Presidente della Commissione europea, José Manuel Durão Barroso che, al pari del Presidente in carica del Consiglio europeo, è appena tornato dal Giappone.
E' stato un viaggio faticoso, pertanto non farò ulteriori osservazioni preliminari.
- Signor Presidente in carica del Consiglio, vorrei, senza indugiare oltre, invitarla a prendere la parola dinanzi al Parlamento europeo.
Signor Presidente, onorevoli deputati, è un grande onore per me rivolgermi alla vostra Assemblea in un momento così critico per l'Europa.
Sono ben consapevole che tutti abbiamo una grave responsabilità.
Certamente, in qualità di Presidente in carica del Consiglio, io ho una grande responsabilità, ma quest'ultima è la medesima per tutti gli europeisti.
In quale modo faremo uscire l'Europa dalla crisi in cui si trova?
In quale modo preveniamo l'immobilismo?
Come supereremo i nostri disaccordi e li impiegheremo a vantaggio dello stesso ideale europeo?
In quest'Aula, ci troviamo nel cuore della democrazia europea.
Ciascuno di voi, avendo l'onore di sedere in questo Parlamento, ha dovuto ottenere il sostegno dei suoi concittadini.
Ci sono uomini e donne di sinistra, di centro, di destra, che sono eletti rappresentanti da 27 paesi.
Tuttavia, oggi dobbiamo trasformare le nostre differenze in una forza per un'Unione europea sofferente.
Dobbiamo far sì che queste differenze siano un'opportunità di rassicurare i cittadini europei, che sono preoccupati.
Dobbiamo mantenere in vita la democrazia, il che significa che occorre impegnarci in una discussione e al contempo creare un'immagine di un'Europa che rifiuta l'immobilismo.
Tutti devono essere coinvolti nella famiglia europea, con i suoi 27 Stati membri; nessuno deve essere lasciato indietro.
Ci troviamo ad appena pochi mesi di distanza da una data importante per il Parlamento europeo.
E' opportuno che tutti ne siano consapevoli.
Al contempo, questa mattina, dobbiamo dare l'impressione di un'Europa che lavora per tutti.
Ho visto situazioni più semplici di quella in cui si trova l'Europa in questo momento.
Se posso parlare liberamente, con la consapevolezza che, in qualità di Presidente in carica del Consiglio, devo parlare a nome di tutti, devo tener conto della sensibilità di ciascuno e al contempo fornire le giuste risposte.
Prima osservazione: abbiamo un problema istituzionale.
I capi di Stato o di governo hanno cercato di trovare un compromesso con il Trattato di Lisbona.
Nessuno ha detto che quest'ultimo avrebbe risolto tutti i nostri problemi, ma era e resta l'espressione di un compromesso accettabile per tutti.
Io stesso, come Presidente della Repubblica francese, devo assumermi le mie responsabilità.
La Francia ha votato "no” nel 2005, causando un problema a se stessa.
Onorevoli deputati, le questioni che dobbiamo affrontare sono molto difficili e complesse; cerchiamo di dare a tutti l'idea che ci stiamo impegnando sull'argomento senza ulteriori motivi e preconcetti.
Questo è quello che ci si aspetta da noi.
(Applausi)
Prima delle elezioni, ho proposto al popolo francese la ratifica parlamentare del Trattato di Lisbona.
Prima delle elezioni, ho dichiarato che non avrei indetto un referendum in Francia.
L'ho affermato ai cittadini francesi in uno spirito democratico; è stata una scelta che ho compiuto tre giorni prima di essere eletto, che avrebbe potuto essere altamente rilevante.
Non rinnego questa scelta.
Credo davvero che le questioni istituzionali, il modo in cui facciamo le cose in Europa, siano di competenza dei parlamentari e non dei referendum.
E' una scelta politica che sto facendo (applausi) ed è una scelta politica che ho fatto nel mio paese prima delle elezioni.
Pertanto, è perfettamente democratica.
Adesso abbiamo il problema del "no” del voto irlandese.
Non spetta certo a un francese giudicare questo risultato, considerando i precedenti voti contrari olandese e francese.
Pertanto, il 21 luglio, per la prima volta in qualità di Presidente in carica del Consiglio, mi recherò in Irlanda per ascoltare, impegnarmi in un dialogo e cercare soluzioni.
La Presidenza francese proporrà un metodo e, spero, una soluzione in accordo con il governo irlandese, a ottobre o a dicembre.
Il problema è questo: dobbiamo evitare di dare fretta ai nostri amici irlandesi e al contempo, tuttavia, definire in quali condizioni e con quale Trattato ci apprestiamo a organizzare le elezioni europee del 2009.
Abbiamo quindi un po' di tempo, ma non tanto.
E' un dovere verso i nostri concittadini conoscere su quale base organizzeremo le elezioni europee.
Questa sarà o il Trattato di Lisbona o il Trattato di Nizza.
Non ci sarà un'altra conferenza istituzionale.
Non ci sarà un nuovo Trattato.
O Lisbona o Nizza.
Aggiungerei, per essere perfettamente chiaro, è la mia opinione, il che non la rende una realtà assoluta, che sono tra coloro che hanno sempre sostenuto l'allargamento europeo.
L'allargamento del 2004 è stato un successo.
La famiglia è di nuovo insieme; non dovremmo pentircene.
Tuttavia, sono tra coloro che hanno sempre desiderato che l'Europa fosse abbastanza saggia da creare nuove istituzioni prima dell'allargamento.
E' stato un errore per cui oggi stiamo pagando.
Sarebbe stato più coraggioso creare istituzioni prima dell'allargamento.
Voglio essere perfettamente chiaro su questo.
Certamente non deploro l'allargamento.
La famiglia deve restare unita.
Tuttavia, sono deciso, Presidente Pöttering, che non dobbiamo compiere gli stessi errori ancora una volta.
Se restiamo fedeli a Nizza, è l'Europa a 27.
Se vogliamo l'allargamento, e personalmente lo voglio, necessitiamo di nuove istituzioni prima che questo accada.
Chi avrebbe pensato che l'Europa, con i suoi 27 Stati membri, sarebbe stata incapace di creare le proprie istituzioni e che non avrebbe avuto altre priorità che continuare ad allargarsi?
Le cose devono essere chiare: se vogliamo l'allargamento, e noi lo vogliamo, allora abbiamo bisogno di nuove istituzioni.
(Applausi)
Consentitemi di aggiungere, e mi rivolgo all'onorevole Schulz, che sono favorevole a far entrare i Balcani, che i nostri amici croati, al pari dei nostri amici serbi, sono indubbiamente europei.
Tuttavia, i paesi maggiormente favorevoli all'allargamento, non possono dire contemporaneamente "non vogliamo Lisbona” e "vogliamo Lisbona”.
Si tratta di Lisbona e dell'allargamento.
Non è un ricatto, perché in Europa non facciamo ricatti.
E' una questione di coerenza, onestà e logica.
Quando si parla di Croazia, quindi, dobbiamo proseguire con i negoziati, ma tutti devono assumersi le loro responsabilità.
Se l'Europa intende crescere, e deve farlo, deve farlo quindi con nuove istituzioni.
Un'altra osservazione: qui è là nelle discussioni a livello europeo, sento le persone dire "bene, vedi, non importa se abbiamo un'Europa a più velocità”.
Purtroppo, forse un giorno dovremo avere un'Europa a più velocità, ma deve essere solo un'ultima spiaggia.
L'Europa ha pagato caro il suo essere divisa da un muro di vergogna.
L'Europa ha pagato cara la dittatura imposta a 80 milioni di europei.
Pensiamoci bene prima di lasciare indietro chiunque.
Quando stavamo negoziando il Trattato di Lisbona a Bruxelles, la Francia ha lottato al fine di garantire che la Polonia potesse avere il suo posto nel Trattato di Lisbona.
Come possiamo dire a 38 milioni di polacchi che è stato molto più semplice liberarsi del giogo della dittatura cui erano sottoposti, e dalla quale si sono liberati, grazie a persone di grande valore come Lech Walesa e Giovanni Paolo II, che restare in un'Europa libera?
Ci sono 27 membri in questa famiglia.
Nessuno deve essere lasciato indietro.
Dobbiamo coinvolgere tutti nella famiglia europea, il che, finalmente, sarà quello su cui si impegnerà la Presidenza francese.
(Applausi)
Per quanto riguarda altre questioni, sulle quali credo che possiamo raggiungere un accordo, nulla sarebbe peggiore di un'Europa che dà l'impressione di essere immobile perché sta attraversando ancora un altro dramma istituzionale.
Sarebbe una terribile trappola in cui possiamo cadere.
Respingiamo le istituzioni che ci condannano all'immobilismo, ma al contempo gli europei sono impazienti poiché pensano anche loro che siamo immobili.
Nonostante il problema istituzionale, forse anche a causa del problema istituzionale, l'Europa ha il dovere di agire, e di agire adesso.
Questo è il messaggio che la Presidenza francese desidera che tutti noi trasmettiamo agli europei.
Siamo nel processo di risoluzione dei problemi istituzionali, ma non siamo condannati a non agire.
Quali sono dunque le nostre priorità?
La prima è dimostrare agli europei che l'Europa può proteggerli.
Ora vorrei dire qualcosa circa questa parola "protezione”.
Sin dai tempi antichi, quando le persone hanno eletto un governo, è stato affinché questo governo potesse proteggerle.
Signor Presidente, l'Europa deve offrire protezione senza protezionismo.
Il protezionismo non ci porta da nessuna parte.
Constatare che oggi i cittadini europei ritengono che l'Europa, che è stata programmata per proteggerli, sia una fonte di preoccupazione anziché di protezione, è un vero passo indietro.
Pertanto, è nostro compito dimostrare come l'Europa li proteggerà sulle questioni concrete.
La prima è il pacchetto in materia di energia e di clima.
Se esiste un ambito in cui i nostri paesi non possono fare nulla se agiscono da soli, è nel mantenimento dell'equilibrio ecologico del nostro pianeta.
Quando si tratta di inquinamento, CO2 e di strato di ozono, i confini tra i nostri paesi sono irrilevanti.
La posta in gioco è alta: dal vertice di esperti dell'IPCC, abbiamo compreso che siamo l'ultima generazione che può evitare il disastro.
L'ultima generazione!
Se non agiamo adesso, le future generazioni possono essere in grado di limitare il danno, ma non potranno fermarlo.
Ogni paese del mondo dichiara: "Voglio fare qualcosa a patto che comincino gli altri.”
Con questo tipo di ragionamento, i nipoti dei nostri nipoti non vedranno mai adottare alcuna decisione.
Se noi europei aspettiamo che gli altri facciano qualcosa prima di agire, potremmo aspettare a lungo.
Abbiamo creato l'Europa per portare nel mondo il nostro modello di civilizzazione e difendere i nostri valori.
Tra questi valori vi è la certezza che il mondo è condannato se non prendiamo subito una decisione.
L'Europa deve essere da esempio.
Per essere da esempio, l'Europa deve essere esemplare.
Abbiamo un obiettivo: la conferenza del 2009.
Questa conferenza deve gestire e organizzare la fase post-Kyoto.
L'Europa deve parteciparvi unita, avendo stabilito di adottare il pacchetto in materia di energia e clima.
Se non lo facciamo, non avremo alcuna influenza per indurre i cinesi, gli indiani, i paesi emergenti e gli americani a compiere gli sforzi concordati.
Pertanto, è essenziale che, nel corso della Presidenza francese, adottiamo tale pacchetto proposto dalla Commissione.
(Applausi)
E' un pacchetto complesso, difficile, ma desidero fare appello al senso di responsabilità di tutti.
Se ogni paese inizia a voler rinegoziare il suo particolare interesse, gli aspetti con cui ha dei problemi, allora, onorevoli deputati, non giungeremo mai a un accordo.
Questo è il motivo per cui la Presidenza francese chiede al Parlamento europeo di agire al suo fianco affinché possiamo ottenere che il pacchetto in materia di energia e di clima possa essere adottato nei prossimi sei mesi.
Questa è una priorità.
Non una priorità di destra o di sinistra, è semplicemente buon senso.
Se avviamo negoziati tra gli Stati membri, non abbiamo possibilità di successo.
Adesso, ovviamente, ci sono tre aspetti che devono essere chiariti o adattati.
Penso in modo particolare a una questione molto complessa: vale a dire i problemi delle nostre imprese, sulle quali giustamente siamo in procinto di imporre norme intese a mantenere l'equilibrio del pianeta.
In Europa dovremmo imporre norme essenziali alle nostre imprese e, al contempo, continuare a importare prodotti da paesi che non si conformano ad alcuna norma tra quelle che abbiamo imposto sulle nostre imprese?
Non è una questione di protezionismo; è una questione di lealtà, giustizia e rifiuto di essere ingenui.
Esiste il problema di decidere riguardo a un meccanismo frontaliero.
Dovrebbero esserci quote libere o meccanismi di adattamento?
Non lo so, ma in ogni caso, dobbiamo discuterne.
(Applausi)
Secondo problema: capisco che per alcuni paesi, mi riferisco in particolar modo a quelli che hanno aderito all'Unione nel 2004, che dipendono ampiamente dai combustibili fossili per la loro energia, gli sforzi richiesti loro sono considerevoli.
Questi paesi ci stanno dicendo, "da dieci anni registriamo una crescita; vi preghiamo di non portarcela via.”
Non vi è alcun dubbio che esista un modo per coinvolgere tutti e, assieme al Presidente della Commissione, dobbiamo lavorare affinché ognuno comprenda di non essere condannato alla recessione, alla miseria, alla povertà e alla disoccupazione.
Questo pacchetto in materia di energia e clima, è una priorità assoluta per noi.
Il mondo non può aspettare; l'Europa deve aprire la strada.
Secondo punto: dei 27 paesi, 24 si trovano adesso nello spazio Schengen; in altre parole, 24 su 27.
23, dite?
Va bene, allora 23, che non è male lo stesso.
Essi non comprendono i paesi che non fanno parte dell'Unione europea ma, e questo è il motivo per cui svolgiamo spesso dibattiti, fanno parte dello spazio Schengen.
Cosa vuol dire dunque?
Significa che abbiamo deciso una piena libertà di circolazione tra i paesi dello spazio Schengen.
Vorrei dire ai leader dei gruppi politici e agli onorevoli deputati che noi in Francia, con Bernard Kouchner e Jean-Pierre Jouyet, abbiamo preso una decisione non facile.
Dal 1° luglio, non ci sono più ostacoli che negano l'accesso al mercato del lavoro francese, poiché ho annunciato che avrei abolito tutte le limitazioni negoziate dai miei predecessori.
Qualsiasi lavoratore di un paese dell'Unione europea può venire in Francia e lavorare.
(Applausi)
Non è stato semplice; non è stato facile.
In ogni caso, e gli eurodeputati francesi mi correggeranno se sbaglio, mi è stato comunicato che sarebbe stato un disastro se avessi annunciato tale decisione.
Come al solito, abbiamo preso la decisione, e non si è verificato alcun disastro.
Non sono stato felice della controversia sul malfamato "idraulico polacco”, che non ha dato al mio paese o all'Europa una reputazione molto buona.
Non è questo il motivo per cui tutti noi costruiamo l'Unione europea.
(Applausi)
Tuttavia, adesso che non ci sono più frontiere tra noi, è giusto, è ragionevole che ognuno di noi continui a decidere la propria politica in materia di immigrazione, non tenendo conto dei limiti altrui?
Il Patto europeo sull'immigrazione e l'asilo è un documento fondamentale per la Presidenza francese, per due motivi.
Il primo, e se posso mi rivolgo innanzi tutto alla sinistra dell'Assemblea, è che se tutti noi, se tutti i paesi europei hanno una politica in materia di immigrazione, eliminiamo l'immigrazione dalle discussioni nazionali in cui gli estremisti usano la povertà e la paura al servizio di valori che non ci appartengono.
L'unico modo di svolgere una discussione responsabile sull'immigrazione è quello di renderla una politica europea.
Senza più ulteriori motivi di parte che obblighino i paesi con diverse sensibilità a collaborare.
Quanto ci ha suggerito Brice Hortefeux, approvato da tutti i ministri e che dovrebbe essere discusso dal Comitato dei rappresentanti permanenti e dal Consiglio europeo, credo che sia una priorità.
Ciò dimostrerà che l'Europa non vuole essere una fortezza, che l'Europa non si sta rifiutando di ammettere le persone al suo interno, che l'Europa ha bisogno dei lavoratori migranti, ma che non può ammettere tutti coloro che desiderano entrare nel suo territorio.
Consentitemi di aggiungere che, quando si tratta di asilo politico, non è logico che un singolo sia in grado di presentare 27 richieste per 27 paesi democratici e che non ottenga ogni volta la stessa risposta allo stesso problema.
Inoltre, per gli sviluppi con l'Africa, saremo più forti se collaboriamo; questa è la seconda priorità della Presidenza francese.
Terza priorità: desideriamo promuovere un concetto di cui si parla spesso in Europa, ma che sta facendo progressi lenti, ossia la difesa europea.
Sono ben consapevole che attorno a questa questione c'è molto disaccordo, ma vi dirò cosa penso.
In quale modo credete che l'Europa possa diventare una forza politica e farsi ascoltare se non si difende e impiega le sue risorse a sostegno della propria politica?
Prendiamo l'esempio del Kosovo, che a mio parere è una storia di successo dell'Unione europea.
E' un problema europeo, che deve essere risolto da europei.
In quale modo gli europei possono continuare a farlo se non acquisiscono risorse umane e militari intese ad attuare le decisioni che abbiamo adottato insieme?
Come pensate che l'Europa possa diventare lo spazio economico più prospero del mondo se non è in grado di difendersi?
Sì, abbiamo la NATO.
A nessuno verrebbe in mente, tantomeno al sottoscritto, di discutere l'utilità della NATO.
Non è un problema di scegliere tra una politica di difesa europea e la NATO, ma di avere sia la NATO (l'alleanza con gli americani) che una politica di sicurezza europea autonoma.
Queste due insieme, e non una al posto dell'altra.
Consentitemi di aggiungere che non possiamo continuare con un'Europa che deve garantire la sua sicurezza sulla base del contributo di soli quattro o cinque paesi, con gli altri che fanno affidamento sugli sforzi di questi quattro o cinque paesi.
Gli Stati membri non possono continuare a costruire separatamente i loro aerei, con industrie degli armamenti che competono tra loro fino al fallimento e che sono fondamentalmente indebolite, soltanto perché non sono abbastanza forti da avere una politica di difesa europea.
Quarta priorità: la questione estremamente difficile della politica agricola comune.
Giungerò ora alla mia conclusione, che è collegata a questo.
E' esattamente perché è difficile che ne dobbiamo discutere.
So perfettamente che tra noi ci sono Stati agricoli che difendono con fierezza il lavoro dei loro agricoltori e, al contempo, Stati che pensano che tale politica costi troppo.
Onorevoli deputati, faccio appello al vostro buon senso.
Nel 2050 il mondo avrà 9 miliardi di abitanti.
Ci sono già 800 milioni di persone che muoiono di fame.
Ogni 30 secondi un bambino muore di fame.
E' ragionevole chiedere all'Europa di ridurre la sua produzione agricola in un'epoca in cui il mondo ha una così grande necessità di generi alimentari?
Non credo lo sia.
Non è una questione di agricoltura francese; è una questione di buon senso.
(Applausi)
Consentitemi un'altra osservazione: a prescindere dal fatto se il vostro è un paese agricolo o meno, la sicurezza alimentare riguarda tutti.
E' logico imporre, giustamente, norme di tracciabilità e sicurezza ai nostri allevatori e agricoltori e continuare a importare carne in Europa che proviene da altri paesi che non si conformano ad alcuna delle norme che noi imponiamo ai nostri agricoltori?
(Applausi)
Terzo punto: i prezzi agricoli non sono mai stati così elevati.
E' proprio il momento giusto per parlare di prezzi, di sussidi e di preferenza comunitaria.
Penso inoltre che tra la valutazione dello stato di salute della politica agricola comune e il compromesso finanziario, potremmo essere in grado di concordare su alcuni concetti quali la sufficienza alimentare e la sicurezza alimentare per l'Europa.
Onorevoli deputati, vi sono molti altri argomenti: la dimensione sociale, per esempio, è un enorme problema.
Farò un'osservazione.
A volte assisto ad alcune contraddizioni: a volte esiste un'opinione decisa che l'Europa non dovrebbe intromettersi in tutto e che dovrebbe intervenire solo in ambiti che la riguardano.
Tuttavia, le stesse persone che la accusano di ficcare il naso in tutto sono le prime a parlare se non discutiamo della dimensione sociale.
Sinora, gli Stati membri hanno sempre voluto una politica sociale che fosse innanzi tutto di competenza nazionale, poiché le pensioni e l'assistenza sanitaria sono in primo luogo questioni nazionali.
Onorevoli deputati, ci sono numerose direttive sociali che il Presidente Barroso ha fatto bene a inserire in agenda.
Penso a quelle sui consigli dei lavoratori, il lavoro temporaneo e alcune norme fondamentali che devono essere imposte a tutti in Europa.
La Presidenza francese ne farà una priorità.
Anche altri argomenti dovrebbero essere inseriti nell'agenda della Presidenza francese, nonostante non siano di competenza europea.
Consentitemi un esempio su qualcosa che ci riguarda tutti: la malattia di Alzheimer.
(Commento a microfono spento dell'onorevole Cohn-Bendit: "non ancora”).
Onorevole Cohn-Bendit, non mi è mai accaduto che qualcuno giovane come lei soffra già di una malattia che, anche se non la riguarda, riguarda milioni di europei.
La loro salute per me è importante come la sua.
(Applausi)
Certamente, sussidiarietà significa che non è di competenza europea.
Tuttavia, desidero che la Presidenza francese organizzi un incontro di tutti gli specialisti di ogni paese europeo al fine di condividere la migliore prassi, affinché i nostri ricercatori possano riunire le loro competenze per scoprire di più su questa malattia e trovare insieme una soluzione.
Immaginate solo cosa direbbero gli europei allora: è un modo di curare queste orribili malattie.
Quanto ho affermato sull'Alzheimer potrebbe valere per il cancro, che separa le famiglie.
Non vi è alcun motivo per cui tutti lavorino da soli nella ricerca di soluzioni al cancro, se insieme disporremo di maggiori risorse e saremo più forti.
(Applausi)
Infine, per quanto riguarda la cultura e lo sport, lasciatemi dire che è un grosso sbaglio non parlare di questioni che riguardano le vite quotidiane degli europei.
Esiste un'eccezione culturale europea.
Dobbiamo rendere la cultura una parte della discussione quotidiana in Europa.
Il mondo non deve prostrarsi a una lingua e una cultura.
Dobbiamo affrontare con chiarezza la questione dell'IVA su video e cd, come sui libri, che voi avete fissato.
Riguardo allo sport, che trascende le divisioni politiche, direi solo che desidero vi sia un'eccezione sportiva in Europa, così come c'è un'eccezione culturale.
Sono favorevole alla libertà di circolazione di persone e beni, ma non accetto l'idea che dovremmo far pagare le nostre società di calcio, compromettendo gli investimenti che molti club fanno nei ragazzi, che hanno bisogno di rimanere nei club per allenarsi.
Un'eccezione sportiva, che significherebbe che lo sport non è vincolato dall'economia di mercato, dovrebbe avere il sostegno di tutti gli eurodeputati.
(Applausi)
Per concludere, onorevoli deputati, signor Presidente, vorrei terminare, e mi scuso per essermi dilungato senza dubbio troppo, con un'osservazione finale.
So dove sto per fare questa considerazione: dove batte il cuore della democrazia europea.
L'Europa ha sofferto molto.
Ha sofferto in primo luogo della codardia di alcuni di noi, che erano molto felici che il continente pagasse per responsabilità che erano in realtà dei leader politici, che non volevano compiere in pubblico scelte in base alle quali si rifiutavano di difendere Bruxelles.
(Applausi)
Questa è codardia.
Lo dico al Presidente del Parlamento europeo e al Presidente della Commissione europea: la Presidenza collaborerà a stretto contatto con voi.
Se qualche Stato membro non è d'accordo, lo dica.
Come ho detto al Presidente polacco: ha negoziato il Trattato di Lisbona, ha dato la sua parola, e la parola di un uomo deve essere onorata.
Non è una questione politica ma morale.
(Applausi)
Tuttavia, l'Europa ha sofferto anche per qualcos'altro.
L'Europa ha sofferto la mancanza di una discussione.
Desidero concludere con questo poiché per me è molto importante.
Le nostre istituzioni sono indipendenti, ma l'indipendenza non vuol dire indifferenza.
Se noi, leader politici, non abbiamo il coraggio di discutere, chi lo farà?
Di discutere cosa?
Qual è la strategia economica corretta?
Qual è la strategia monetaria corretta?
Qual è la strategia corretta relativa ai tassi di interesse?
Naturalmente ciascuno ha il diritto di avere una propria opinione, e mi rivolgo in particolar modo agli amici tedeschi.
Cionondimeno, nessuno ha il diritto di evitare una discussione, una discussione costruttiva.
Certamente tutti desiderano un accordo, come l'accordo che è in corso di negoziato.
Tuttavia, nessuno deve temere di dire che l'Europa non deve essere ingenua.
Dobbiamo discutere i vantaggi del libero scambio, ma anche dire ai paesi emergenti che non vi è motivo che loro chiedano gli stessi diritti senza assumersi gli stessi obblighi.
Non dobbiamo temere di svolgere una discussione a livello europeo.
Occorre impegnarci in una discussione europea dignitosa, ma non aver paura di difendere le nostre convinzioni.
Non stiamo mettendo in dubbio l'indipendenza della BCE quando chiediamo se sia giusto aumentare i tassi di interesse al 4,25 per cento quando negli Stati Uniti sono al 2 per cento.
Stiamo discutendo.
Un dialogo pacifico, in cui nessuno ha il monopolio sulla verità.
Io non ce l'ho di certo, tantomeno gli esperti, che devono dimostrare l'efficacia delle loro decisioni.
E' in questo spirito, onorevoli deputati che, assieme ai ministri francesi, intendo assumere questa responsabilità.
So che non è semplice.
So che, quando si è un Presidente in carica del Consiglio, non si difendono gli interessi del proprio paese, ma dell'Unione.
So, signor Presidente, signori presidenti, che dobbiamo lavorare come una squadra nell'interesse dell'Europa a 27, e auspico che tra sei mesi tutti potranno dire; "l'Europa ha fatto progressi grazie alla vostra partecipazione e al vostro sostegno.”
(Vivi applausi)
Signor Presidente in carica del Consiglio europeo, la ringrazio per il suo discorso.
Le auguriamo coraggio, determinazione e in particolare successo duraturi nel corso di tutta la sua Presidenza, poiché, se lei ha successo, l'Unione europea ha successo e, con essa, il Parlamento europeo.
Può star certo di avere al suo fianco il Parlamento europeo nell'apportare il suo deciso contributo al fine di condurre l'Unione europea verso un futuro positivo.
Il Parlamento europeo la sosterrà in questo compito.
Desidero inoltre porgere il benvenuto ai ministri che sono oggi con lei: Bernard Kouchner, Brice Hortefeux, un ex collega deputato, e in particolar modo al suo ministro per gli Affari europei, Jean-Pierre Jouyet che è quasi sempre presente in Parlamento.
Porgo a tutti voi il più caloroso benvenuto al Parlamento europeo.
(Applausi)
Presidente della Commissione. - (FR) Signor Presidente, signor Presidente in carica del Consiglio, onorevoli deputati, sono felice di essere presente oggi al Parlamento europeo per l'illustrazione del programma dei sei mesi di Presidenza francese del Consiglio dell'Unione europea.
Ritengo che sarà una Presidenza piena di forza e determinazione nonché ricca di risultati concreti ai quali tutti contribuiremo.
Desideravate che la Francia tornasse in Europa, signor Presidente in carica del Consiglio, e questa è senza dubbio una notizia eccellente per tutti noi.
I cittadini europei e il Parlamento europeo qui riunito oggi si aspettano molte grandi cose dalla Presidenza francese.
Come ho affermato nel corso della nostra riunione a Parigi il 1° luglio, la Commissione sarà al fianco della Presidenza francese, offrendo il suo pieno sostegno al fine di garantire il successo dell'Unione europea in questi sei mesi.
Le sfide non mancheranno.
La globalizzazione durerà a lungo e la concorrenza internazionale sta diventando sempre più dura.
Il mondo si trova dinanzi a nuove sfide quali la carenza di combustibili fossili e il cambiamento climatico.
Dobbiamo agire adesso al fine di trovare soluzioni comuni a tali sfide.
Tutti questi fattori significano che l'Europa deve riformare le sue economie per diventare maggiormente competitiva, modernizzare i suoi modelli sociali e investire in istruzione, ricerca e innovazione.
L'Europa ha molti assi nella manica, in particolare quale una delle potenze commerciali leader nel mondo.
Tuttavia, deve avere il coraggio di adattarsi.
Se intendiamo offrire protezione, ci dobbiamo adattare.
Questa è la soluzione.
Non vi è motivo di negare che l'Europa sta per attraversare un periodo difficile: il "no” irlandese e il clima economico globale, l'aumento dei prezzi del petrolio e dei beni di prima necessità, l'impennata dei prezzi dei generi alimentari nonché le pressioni inflazionistiche, che sono il più grande nemico del potere d'acquisto.
L'inflazione è inoltre il più grande nemico della giustizia sociale poiché, quando l'inflazione è molto alta, chi ne soffre di più sono coloro con le più basse retribuzioni o che vivono con una pensione.
Tutti questi fattori gettano ombra sulle nostre economie e costringono i nostri politici, sia a livello europeo che nazionale, a compiere scelte complesse.
Dobbiamo guardare in faccia queste realtà e concentrarci su di esse con realismo e determinazione.
Siamo appena tornati dal Vertice del G8 in Giappone, in cui ho potuto osservare chiaramente che l'influenza di cui gode l'Unione europea, nonché le aspettative e il rispetto che suscita nel mondo, sono in netto contrasto con la negatività spesso espressa all'interno dell'Unione europea.
Adesso posso dirvi che, ora più che mai, l'Unione europea viene considerata al di fuori dell'Europa un attore positivo e decisivo, un attore con un'influenza enorme sulla scena mondiale.
Consideriamo due questioni concrete al centro del Vertice del G8: il cambiamento climatico e lo sviluppo, questioni sulle quali l'Europa ha adottato iniziative a livello globale.
Gli Stati Uniti si sono adesso uniti a noi nella lotta al cambiamento climatico condividendo ampiamente le nostre opinioni.
L'anno scorso a Heiligendamm, ricordo che abbiamo incontrato una grande difficoltà, era presente il Presidente Sarkozy, nel convincere gli americani e i russi ad accettare il principio degli obiettivi obbligatori per il 2050.
Adesso ci siamo riusciti.
Ciò è stato possibile grazie al nostro ruolo di leader europeo; sono orgoglioso di questo in qualità di Presidente di un'istituzione europea.
E' un successo il cui merito è nuovamente dell'unità europea.
Il secondo esempio è lo sviluppo, e nello specifico l'aumento dei prezzi alimentari, che minacciano tutti gli Obiettivi di sviluppo del Millennio (OSM).
Siamo stati in grado anche di agire quale catalizzatore in quest'ambito grazie alle conclusioni del Consiglio europeo del mese scorso, che, cito, ha accolto con favore "l'intenzione della Commissione di presentare una proposta relativa ad un nuovo fondo di sostegno all'agricoltura nei paesi in via di sviluppo”.
La Commissione europea adotterà questa proposta la prossima settimana.
Conto sul pieno sostegno di entrambi i rami dell'autorità di bilancio affinché l'Europa possa agevolmente fornire l'aiuto necessario agli agricoltori, in particolare quelli africani, in stretta cooperazione con le organizzazioni multilaterali competenti.
Tale sostegno è essenziale al fine di garantire "la rivoluzione verde” di cui l'Africa ha bisogno per la sua stabilità e prosperità che, come tutti voi sapete, è anche nel diretto interesse europeo.
Come richiesto dal Consiglio europeo, la nostra proposta resterà nei limiti dell'attuale prospettiva finanziaria.
Il nostro approccio consiste nella distribuzione delle riserve che l'aumento internazionale dei prezzi consente all'Europa di generare quale parte della sua politica di sostegno agricolo per coloro che sono più duramente colpiti da tale aumento.
Ci sono situazioni di emergenza e disastri nel mondo.
Se avete avuto la possibilità di ascoltare la dichiarazione del Presidente della Banca mondiale, o se avete potuto ascoltare alcuni dei leader dei paesi africani e di altri paesi rappresentati nel corso delle discussioni nelle grandi riunioni circa la fame e i decessi per fame che adesso rappresentano una reale minaccia per molte persone nel mondo, capirete quanto sia necessario e indispensabile l'aiuto europeo.
(Applausi)
Questo è il motivo per cui ritengo che, ripeto, possiamo essere un esempio positivo di solidarietà tra agricoltori europei e africani, dimostrando che la politica agricola comune (PAC) e la politica di sviluppo possono e devono funzionare in parallelo, poiché, come ha appena affermato il Presidente Sarkozy, la sicurezza alimentare è una questione globale e dobbiamo affrontarla insieme.
Non soli, ma insieme.
Pertanto, è vero che esistono preoccupazioni, ma è altrettanto vero che, ora più che mai, l'Unione europea ha un ruolo centrale nel risolverle.
Anziché sguazzare in quella che a volte chiamo "crisofilia” (si parla persino del fenomeno del declinismo in Europa) sottolineiamo il valore dell'azione concreta e positiva dell'Unione europea.
In ogni caso, questo è il modo migliore di risolvere le questioni internazionali sollevate dalla mancata ratifica da parte dell'Irlanda del Trattato di Lisbona.
Dobbiamo occuparcene poiché il Trattato di Lisbona potrebbe farci lavorare in modo più efficace e democratico, anche se non dobbiamo impiegare questa quale scusa per non rispondere immediatamente alle necessità dei nostri cittadini.
I cittadini europei ci chiedono risposte.
La migliore che possiamo fornire è parlare loro in modo sincero e dimostrare che abbiamo coraggio politico.
La Presidenza francese ha in abbondanza entrambe queste qualità.
In un'Europa in un periodo di prova, dobbiamo dimostrare che funziona.
Occorre concentrarci sulle politiche che avvicinino l'Europa ai suoi cittadini e cambino le loro vite quotidiane.
Ora più che mai, stiamo tracciando un percorso per un'Europa basata sui risultati.
Personalmente, sono fiducioso.
Le priorità della vostra Presidenza consentiranno all'Europa di affrontare le importanti sfide davanti a lei, mentre si prepara per i problemi futuri.
Accolgo con favore la priorità conferita dalla Presidenza francese all'introduzione di una politica integrata in materia di energia e cambiamento climatico.
Come lei ha dichiarato, signor Presidente in carica del Consiglio, questa è la priorità fondamentale della sua Presidenza, e noi conosciamo la sua determinazione nel concludere questo accordo strategico entro la fine dell'anno, il che porrebbe l'Unione europea in una valida posizione per intraprendere i negoziati di Copenaghen entro un anno.
La Commissione offrirà il suo totale sostegno affinché possiamo raggiungere un accordo ambizioso ed equilibrato con il Parlamento europeo e gli Stati membri.
Ne ho fatto una priorità per la mia istituzione, e desidero ringraziare ancora una volta il Presidente in carica del Consiglio per il suo inesauribile appoggio al pacchetto in materia di energia e clima presentato dalla Commissione europea.
Dobbiamo inoltre dirigerci verso una politica di immigrazione controllata in Europa.
Dobbiamo in primo luogo occuparci dell'immigrazione, di cui un'Europa invecchiata ha bisogno, in alcuni settori economici chiave, e che deve essere accompagnata da un'adeguata integrazione affinché possiamo essere orgogliosi nella nostra Europa umanista dell'integrazione che offriamo a coloro che desiderano realmente venire qui per lavorare.
L'adozione della "blue card” nel corso della Presidenza francese sarebbe un passo importante in questa direzione.
Tuttavia, abbiamo bisogno anche di occuparci dell'immigrazione clandestina e dello sfruttamento che spesso ne deriva, in particolare incoraggiando la proposta di penalizzare coloro che impiegano lavoratori clandestini.
E' in quest'ambito che dobbiamo compiere effettivamente lo sforzo maggiore; non dobbiamo minacciare i poveri lavoratori che desiderano solo lavorare in Europa, ma penalizzare coloro che vogliono sfruttarli.
Questa pratica è una disgrazia per l'Europa.
Non devono esserci errori: dobbiamo essere realistici nell'affrontare la questione dell'immigrazione.
Sono fermamente convinto, onorevoli deputati, che la nostra incapacità di occuparci del problema in modo serio e responsabile è uno dei maggiori pericoli per l'Europa.
Non risolveremo la questione immigrazione essendo permissivi su tutti i fronti.
Questa sarebbe la scusa migliore per le forze estremiste, le forze xenofobe.
Occorre essere rigidi sull'immigrazione clandestina, e al contempo dimostrare che siamo generosi e uniti nell'integrazione delle comunità di migranti che desiderano contribuire alla crescita e allo sviluppo dell'Europa.
Ritengo che dobbiamo essere chiari su questo; dobbiamo essere severi sulla criminalità continuando al contempo a mostrare rispetto per i diritti umani, che sono il marchio di fabbrica della civilizzazione europea e i dei nostri programmi per l'integrazione europea.
Naturalmente queste sono questioni sensibili, che sono preda facile per la polemica e l'incomprensione.
Questo è il motivo per cui la Commissione ha voluto presentare una proposta equilibrata e ha sottolineato 10 principi fondamentali perché noi potessimo proseguire insieme.
Sono stato soddisfatto nel vedere che la Presidenza francese e i ministri francesi della Giustizia e dell'Interno adottano questo approccio integrato nel corso del loro vertice informale di questa settimana a Cannes.
Sono lieto di sottolineare, onorevoli deputati, che in Europa, nello spazio Schengen, in cui la libertà di circolazione è una realtà, è assurdo continuare con 27 politiche diverse in materia di immigrazione.
Abbiamo bisogno di una politica europea di immigrazione.
Anche la nostra agenda sociale è in fase di attuazione.
Non può esistere un modello economico dinamico e competitivo in assenza di un autentico investimento sociale inteso a prevenire i rischi di povertà, esclusione ed emarginazione.
La Francia ha reso una priorità la nuova agenda sociale presentata dalla Commissione europea qualche giorno fa, cosa che accolgo positivamente.
Al fine di preparare gli europei al futuro, dobbiamo offrire loro opportunità, accesso a servizi di qualità, istruzione, assistenza sanitaria e solidarietà permanente.
Nessuno in Europa deve essere lasciato da parte.
L'Europa è fatta di opportunità e solidarietà.
Onorevoli deputati, verranno lanciati molti altri progetti nei prossimi sei mesi.
Non posso descriverli tutti qui, ma se ne posso sottolineare brevemente due, vi raccomando i progetti per la difesa europea e l'Unione del Mediterraneo, che verranno presentati domenica prossima a Parigi.
Li considero due opportunità per l'Europa di affermare il suo ruolo nel mondo.
Anche in quest'Aula, è nostro compito tradurre quest'ambizione in azione concreta.
Auguro alla Presidenza francese del Consiglio ogni successo, garantendo il pieno sostegno della Commissione nei prossimi sei mesi, che si prospettano emozionanti.
Il primo dovere dei politici è affrontare le sfide e raddoppiare gli sforzi al fine di affrontarle con successo.
Possiamo fare molto insieme.
Vorrei congratularmi in questa occasione per gli sforzi compiuti negli ultimi mesi dal governo francese al livello più elevato al fine di collaborare a stretto contatto con le istituzioni europee.
Queste ultime, la Presidenza e gli Stati membri devono tutti collaborare di pari passo.
Questa è la soluzione per il successo comune che dobbiamo ai cittadini europei, e vorrei congratularmi per l'impegno espresso nuovamente in quest'Aula oggi dal signor Presidente in carica del Consiglio perché insieme, il Consiglio, il Parlamento e la Commissione possano trovare soluzioni concrete ai problemi concreti cui i nostri cittadini devono far fronte quotidianamente.
Signor Presidente, signor Presidente in carica del Consiglio, signor Presidente della Commissione, onorevoli colleghi, la Francia ha deciso che la propria Presidenza sarà sinonimo di impegno politico.
Abbiamo bisogno di impegno politico per superare le difficoltà cui l'integrazione europea si trova dinanzi.
La più complessa di queste è senza dubbio il "no” del voto irlandese, di cui abbiamo discusso in quest'Aula stamani.
Dobbiamo coinvolgere i nostri cittadini in Europa.
Esistono molti motivi per i quali hanno dei dubbi, tra cui timori connessi alla globalizzazione, all'aumento dei prezzi e ai cambiamenti nella famiglia tradizionale e nei valori sociali.
Se non possiamo convincere tutti che questioni importanti come la sicurezza, il cambiamento climatico, l'energia e la migrazione possono essere negoziate in modo efficace solo a livello europeo, e rispetto alle importanti regioni del mondo, l'Europa deve anche essere abbastanza forte da persuadere Stati Uniti, India, Cina, e Brasile, non possiamo prevedere un futuro pacifico.
La Presidenza francese avrà bisogno anche di impegno politico al fine di convincere i suoi partner che il Trattato di Lisbona ci aiuterà a decidere più efficacemente e democraticamente su tutte queste questioni comuni.
I membri del mio gruppo che appartengono al Partito popolare europeo desiderano che tutti gli Stati membri che non l'hanno ancora fatto ratifichino il Trattato nel corso della Presidenza francese.
Dopo un periodo di riflessione e con tutto il dovuto rispetto, siamo in attesa, come abbiamo fatto con la Francia e i Paesi Bassi, che l'Irlanda offra ai suoi 26 partner una soluzione all'impasse.
Chiediamo a tutti gli Stati membri di trattenersi dal mettersi in condizioni di vantaggio rispetto agli altri e di agire in modo responsabile.
Il nostro gruppo vorrebbe vedere cessare questo dibattito istituzionale e siamo fiduciosi che la Presidenza francese si impegnerà per il raggiungimento di questo obiettivo.
Signori Presidenti, onorevoli colleghi, mentre stiamo cercando di dotarci di un migliore strumento decisionale, i nostri problemi crescono.
Questo è sprecare energia che potrebbe essere impiegata meglio nella creazione di posti di lavoro, nella difesa dei nostri interessi e nella promozione del nostro modello sociale e dell'Europa in generale.
Come ho affermato, avremo certamente bisogno di impegno politico.
Dovremmo inoltre garantire che ci impegniamo a occuparci delle priorità che il Presidente in carica del Consiglio ha appena illustrato.
Dobbiamo agire tempestivamente al fine di affrontare le questioni del cambiamento climatico, dell'energia, della migrazione, della sicurezza alimentare e della difesa.
Per quanto riguarda il cambiamento climatico e l'energia, l'alternativa è chiara: o i nostri Stati membri sono convinti che dobbiamo progredire ed essere da esempio in vista del Vertice di Copenaghen, e se così fosse, che dobbiamo adottare chiare decisioni prima di dicembre al fine di garantire la reciprocità dai nostri partner internazionali, oppure hanno deciso che, nonostante il peggioramento delle condizioni climatiche e la nostra dipendenza energetica, non c'è necessità di intraprendere azioni urgenti.
Non devo certo dirvi quale delle alternative appoggia il mio gruppo politico.
Anche per quanto riguarda la migrazione, desideriamo che cessi questa ipocrisia.
Mentre numerosi paesi del mondo hanno già adottato una politica in materia, con risultati ampiamente soddisfacenti, la maggior parte dei nostri paesi ha rinviato tali scelte.
E' il momento di discutere e di prendere una decisione al riguardo, che deve essere positiva, umana e responsabile.
Il progetto del Patto europeo sull'immigrazione e l'asilo, di cui si discuterà a ottobre, è un passo nella giusta direzione, e mi congratulo con i ministri dell'Unione europea per la loro risposta di questa settimana al progetto elaborato dal Ministro Brice Hortefeux.
Lei ha il nostro appoggio, Ministro Hortefeux.
Infine, vorrei citare due argomenti che mi stanno molto a cuore e che sono essenziali per il futuro e per la nostra indipendenza: la sicurezza alimentare e la difesa.
Vorrei che pensassimo alle persone più svantaggiate, sia nel mondo che nei nostri paesi, per le quali l'aumento dei prezzi dei generi alimentari è un vero problema.
Vorrei che l'Europa e la Presidenza francese compiano uno sforzo per aiutarli in questi tempi difficili.
In termini di difesa, desidero solo porre una domanda: in quale modo l'Europa può essere credibile senza una difesa degna di questo nome?
Abbiamo bisogno della difesa al fine di garantire la pace in Europa e di aiutare le persone più svantaggiate del mondo.
Il nostro gruppo sostiene l'impegno della Presidenza francese inteso ad aprire la strada formulando proposte coraggiose ai suoi partner in queste due aree strategiche.
Onorevoli colleghi, l'integrazione europea è una questione palesemente politica.
Non ho alcun dubbio che, se saremo abbastanza coraggiosi da compiere scelte politiche chiare, i nostri cittadini riscopriranno una simpatia per l'Europa.
Ho piena fiducia che la nuova Presidenza ci incoraggerà in questo e abbiamo tutto da guadagnare nell'ottenere la fiducia dei nostri cittadini in vista delle elezioni europee del 2009.
Signor Presidente, onorevoli colleghi, ci sono alcuni aspetti dei suoi punti di vista che condividiamo, Presidente Sarkozy, e vorrei innanzi tutto parlare di alcuni di questi più dettagliatamente.
Mi fa piacere che siete tornati sani e salvi dal Giappone.
Abbiamo appena sentito nuovamente della prossima serie di impegni sul cambiamento climatico ed è il momento di realizzarli.
Lei ha ragione che il pacchetto climatico è una priorità, che il nostro gruppo condivide con lei.
Ha ragione inoltre, nell'affermare che singoli Stati non possono realizzarlo da soli, neanche la Germania e la Francia, tra l'altro, concludendo accordi da soli a Straubing.
Ci sono altri 25 paesi che ne fanno parte e, soprattutto, è il Parlamento europeo a prendere la decisione finale.
Dovremo farlo con voi, in modo collaborativo, ma non intraprendete iniziative a parte, neanche con Angela Merkel, per quanto buona possa sembrare un'idea.
Poiché lei ha citato lo sport, ho dato un'occhiata ai quotidiani francesi questa mattina, chiedendomi che cosa avrebbero scritto della visita del Presidente Sarkozy al Parlamento europeo.
Nulla!
Hanno scritto molto del Tour de France, ed è un tedesco ad indossare per il momento la maglia gialla.
(Mormorii)
L'ho ascoltata attentamente, signor Presidente in carica del Consiglio, poiché ha formulato altre osservazioni, sul cambiamento climatico e in particolare sul Trattato di Lisbona.
Di certo, se vogliamo avere successo, necessitiamo di strumenti, e ciò ci pone dinanzi a un dilemma.
I cittadini desiderano che siamo più efficienti, trasparenti, democratici e che i parlamenti nazionali siano più democratici e abbiano maggiore influenza.
E' tutto esatto ma, ogni volta che vogliamo raggiungere un risultato, lo strumento di cui abbiamo bisogno, un trattato modificato, ci sfugge di mano.
Lei ha ragione: questo vuol dire che necessitiamo di un nuovo approccio, un nuovo inizio.
Dobbiamo cercare di far entrare in vigore questo Trattato.
Ritengo sia meraviglioso che lei si rechi in Irlanda e collabori in modo costruttivo con il popolo irlandese.
Se posso darle un consiglio personale, lasci Bernard Kouchner a Parigi questa volta.
Ho avuto l'impressione che i suoi precedenti contributi non ci abbiano esattamente aiutato a convincere gli irlandesi.
(Applausi, mormorii)
Tuttavia, sto parlando di un problema sul quale abbiamo un'opinione completamente opposta.
Lei ha parlato di quattro priorità per la sua Presidenza, e stavo aspettando di vedere se ce ne fosse una quinta.
Ha poi citato molte altre cose che ha dichiarato di considerare importanti, non priorità, solo altre cose.
Tra queste "altre cose” figurano un'Europa sociale, che lei ha dichiarato essere un problema di competenza degli Stati nazione.
Credo che sia un grave errore.
(Applausi)
Vorrei dirle che ci aspettiamo un approccio diverso dalla Presidenza francese.
Un'Europa sociale non significa che desideriamo istituire un ufficio per la sicurezza sociale in Europa o che vogliamo introdurre in Europa l'assegno familiare.
Un'Europa sociale è qualcos'altro: per molto tempo, le persone hanno giustamente creduto che l'Europa potesse rendere possibile il progresso economico.
Abbiamo lavorato per 50 anni al fine di garantire che tale progresso economico conduca a una maggiore crescita e a più posti di lavoro, e sempre a una garanzia di maggiore sicurezza sociale.
Un numero sempre maggiore di persone adesso ritiene sia vero esattamente il contrario, che il progresso economico dell'Europa è a vantaggio di pochi grandi conglomerati, di alcune compagnie assicurative, di fondi speculativi e delle grandi imprese, ma non delle persone.
E' compito dell'Unione europea far rinascere in loro la sensazione che la crescita in Europa, il progresso economico di questo continente, non è a servizio delle banche e dei grandi conglomerati, ma di ogni singolo cittadino.
Inoltre, se gli Stati nazione devono garantire ciò, allora lei quale Presidente in carica del Consiglio è tenuto a riferire ai suoi colleghi capi di Stato o di governo che devono garantire che la giustizia sociale, anziché il radicalismo del libero mercato, occupi un ruolo centrale negli Stati nazione.
(Applausi)
Vorrei aggiungere che abbiamo una Corte di giustizia europea che ogni giorno emette sentenze, che possono modificare il livello di benessere sociale nei singoli Stati membri nonostante questi ultimi non dispongano di strumenti con i quali resistere.
Questo è il motivo per cui necessitiamo di un'Europa sociale, signor Presidente in carica del Consiglio, e la ragione per cui ci aspettiamo che cambi opinione su questa questione entro dicembre.
Altrimenti, il gruppo socialista al Parlamento europeo non sarà in grado di appoggiarla.
Signor Presidente in carica del Consiglio, i timori dell'emarginazione sociale conducono a sviluppi pericolosi, tra cui quello che i governi che sono sulla difensiva credano di poter scacciare dalle menti delle persone questa paura di emarginazione sociale perseguitando le minoranze.
Attualmente questo accade in uno Stato membro dell'Unione europea.
Non so quale sia la percentuale di popolazione italiana costituita da bambini rom, ma so che quando un governo inizia col dichiarare "verranno registrati da un dipartimento di registrazione della polizia; le loro impronte digitali devono essere rilevate”, presumibilmente al fine di offrire loro protezione sociale, questa è una grave offesa nei confronti dei diritti fondamentali dell'Europa.
Il suo paese, la Francia, ha donato alla comunità europea delle nazioni la sua prima carta dei diritti fondamentali.
La prima dichiarazione dei diritti umani è venuta dal suo paese.
Quale Presidente di quella Repubblica, lei fa parte della tradizione del suo paese.
Le chiedo, nel suo ruolo di Presidente in carica del Consiglio europeo, di influenzare il governo di Silvio Berlusconi, e riferirgli che l'Europa è una comunità fondata sullo Stato di diritto, non un'unione del capriccio.
(Vivi applausi)
L'Unione europea affronta molte sfide importanti ma, se non garantiamo il benessere sociale in Europa, le persone rifiuteranno questa Europa e, quando lo faranno, il Trattato di Lisbona non sarà più utile; l'intero progetto fallirà.
Abbiamo bisogno di coraggio, quindi.
So che lei è un uomo coraggioso.
Sosteniamo le sue priorità; ora sostenga le nostre: un'Europa sociale e il cambiamento climatico, la riforma istituzionale e i diritti umani.
Allora la sua Presidenza sarà un successo.
(Applausi a sinistra)
a nome del gruppo ALDE. - (EN) Signor Presidente, vorrei sottolineare al Presidente in carica del Consiglio che il voto irlandese contrario al Trattato ha reso la sua Presidenza, preparata in modo impressionante, maggiormente problematica.
Ha inoltre indotto alla necessità di un'Europa pratica e che risolve i problemi più forte che mai.
I pacchetti in materia di energia e clima diventano ogni giorno più urgenti.
Imporre una soglia massima all'IVA è un contentino a breve termine: l'Europa dovrebbe ridurre la sua dipendenza da petrolio e gas.
Necessitiamo di molti più investimenti nelle energie rinnovabili: su piccola scala e localizzati per far diminuire le bollette delle famiglie, e su ampia scala, come impiegare l'Unione per il Mediterraneo al fine di investire nella produzione di energia termica solare ad alto voltaggio nell'Africa settentrionale.
Martedì, il G8, che è la fonte di quasi i due terzi della CO2 mondiale, ha approvato un obiettivo di riduzione delle emissioni del 50 per cento.
Ma le economie emergenti hanno ragione nell'affermare che l'obiettivo dovrebbe essere più elevato, forse l'80 per cento, con obiettivi intermedi.
Al fine di stabilizzare i prezzi dei prodotti alimentari, abbiamo bisogno di buone idee, come le recenti riforme della PAC della signora Commissario Fischer Boel, non di protezionismo, anche se camuffato.
La verità è che le persone si preoccupano del prezzo del petrolio e dello scontrino della spesa più dei grandi obiettivi della nostra Unione.
Oggi nessuno dovrebbe dire: "Qu'ils mangent de la brioche” ("Che mangino brioche”).
Il Presidente in carica del Consiglio ha giustamente posto l'accento sulla migrazione.
Ma quest'ultima sarà gestibile solo quando gestiremo la disperazione che fa sì che si corrano tutti questi rischi per entrare nel nostro territorio.
Dovrebbero esistere strade per la migrazione legale, una serie di misure restrittive sul traffico di esseri umani, e la riforma della nostra politica agricola che avvii la crescita nei paesi di origine.
Sarebbe ottimistico chiedere alla Presidenza francese di liberalizzare i mercati.
Ma per portare la sicurezza al nostro interno, dobbiamo portare speranza oltrefrontiera.
Esiste un altro modo in cui la Presidenza francese può aprire nuove strade.
La Francia ci ha dato i diritti dell'uomo.
Adesso deve guidare la loro tutela.
All'interno, esercitando pressione con la direttiva antidiscriminazione.
All'estero: consolidando la pace nei Balcani in un'Unione europea futura; impiegando l'Unione per il Mediterraneo per rafforzare i diritti umani nell'Africa settentrionale; e alleandoci nei nostri rapporti con la Russia e condannando i divieti della Cina imposti ai dissidenti.
(FR) Signor Presidente in carica del Consiglio, non vada a Pechino.
Faccia un gioco di squadra.
(Applausi)
Fu Voltaire a dirci: "Gli uomini sono eguali; non la nascita, ma la virtù fa la differenza.”
(EN) E assumendo la guida, l'Europa può dimostrare la sua virtù e chiedere il riconoscimento della dignità di ogni uomo e di ogni donna.
Signor Presidente in carica del Consiglio, per avere successo, avrà bisogno di costruire consenso.
Avrà bisogno del Parlamento, del Consiglio e della Commissione per collaborare a un'agenda comune fissata dai 27 Stati membri e da quest'Aula.
Se intendiamo discutere, deve essere su questa agenda, non sui suoi messaggeri.
Lei è caduto in una polemica con il Presidente della BCE e con due Commissari, ma loro rappresentano la nostra Unione e le politiche che abbiamo concordato.
Dividere e governare non è il metodo europeo.
Dobbiamo rimanere sui nostri principi ma collaborare per raggiungere i nostri obiettivi comuni.
(FR) Signor Presidente, lo so, sto per concludere, ma la prego di concedermi "soixante petites secondes pour ma dernière minute” con il marito di Carla Bruni.
(Si ride)
(EN) Signor Presidente in carica del Consiglio, se lei resta sui suoi principi e ci consente di collaborare per raggiungere obiettivi comuni, se lo fa, i liberali e i democratici collaboreranno con lei.
(Applausi)
a nome del gruppo UEN. - Signor Presidente, onorevoli colleghi, per riavvicinare i cittadini all'Europa vi è la necessità, come affermai nella Convenzione europea per il nuovo trattato, di dare all''Europa un'anima, nel rispetto delle diverse lingue ed identità, riaffermando radici e valori comuni, così come quest'anima lei ha cercato oggi di dare nel suo intervento.
Come Strasburgo è il simbolo di una pace ritrovata, così oggi la bandiera europea a fianco delle bandiere nazionali, dovrebbe visivamente rappresentare il simbolo di tutti i cittadini uniti da un progetto comune per la difesa, la sicurezza, la crescita culturale ed economica, la trasparenza della Banca centrale: forse questo manca ancora nel nuovo trattato.
La politica deve dare ai giovani obiettivi certi.
Non c'è futuro economico senza rispetto dell'ambiente e non c'è rispetto dei diritti senza il riconoscimento dei rispettivi doveri.
Auspichiamo che la Presidenza francese inserisca tra i propri obiettivi la Carta europea dei doveri.
La democrazia e la libertà si basano sull'applicazione delle regole.
Internet non può essere lo strumento del terrorismo, dei mercanti dei bambini, dell'incitazione alla violenza.
Bisogna armonizzare le leggi dei nostri paesi, dall'immigrazione alla tutela dei minori, dall'energia al progresso compatibile.
Una nuova Europa per un nuovo rapporto con l'Africa.
Non solo certificati verdi o scambi commerciali ma reciproca crescita, condividendo con convinzione il progetto euromediterraneo, dobbiamo pensare alle sacche di terrorismo a Mogadiscio come alle violenze in Zimbabwe, che impediscono lo sviluppo della democrazia.
All'interno dell'Unione vi sono troppi tentennamenti: chiediamo al Consiglio di approvare il made in perché il commercio internazionale abbia regole chiare.
La lotta alla contraffazione e all'illegalità è un problema economico ma tocca anche la salute dei nostri cittadini e le piccole e medie imprese sono un valore culturale che va difeso.
Alla Presidenza francese il nostro convinto sostegno, perché le speranze diventino realtà condivise dai cittadini e perché, eventualmente, aiutando lo sviluppo della crescita scientifica per combattere le malattie rare, si possa anche combattere l'endemica antipatia che l'intelligente amico Schulz ha per il Presidente Berlusconi.
Signor Presidente, il suo volontarismo europeo, la sua ambizione per l'Europa è una sfida che condividiamo nel gruppo dei Verdi/Alleanza libera europea.
Direi persino, per parafrase una canzone che lei conosce, "è una droga da cui dipendiamo anche tutti noi.”
Tuttavia, vorrei dire una cosa.
Se siamo sufficientemente ambiziosi da dichiarare che dobbiamo approvare il pacchetto sul clima così com'è, e che ci prostreremo dinanzi alla prossima lobby dell'industria automobilistica tedesca, allora avremo perso, poiché tutti ci verranno a dire "non vi dimenticate di noi.”
Questo è il problema.
Non possiamo lamentarci che la benzina è troppo cara, ma al contempo consentire all'industria automobilistica di costruire veicoli che se la bevono.
Adesso sono 15 anni che abbiamo ottenuto la tecnologia per costruire automobili efficienti dal punto di vista energetico, ma poiché non esistono norme che obbligano i costruttori a farlo, i consumatori adesso stanno pagando la benzina al suo prezzo attuale.
Questa è la realtà dei fatti; questo è il modo in cui stanno le cose.
(Applausi al centro e a sinistra)
Lei ha citato il Patto europeo sull'immigrazione e sull'asilo.
Permettiamoci, dunque, un Patto europeo sull'immigrazione e sull'asilo.
Avviamo un dialogo: per l'emigrazione legale, consentiamo al Parlamento europeo di partecipare alla procedura di codecisione al fine di svolgere una discussione politica autentica, una discussione democratica autentica.
Onorevole Daul, non ne posso più, perché ogni volta che parliamo di emigrazione, dopo 15 secondi iniziamo a discutere dell'immigrazione clandestina, della minaccia dell'immigrazione.
Prima di tutto, se l'Europa è come è oggi, è grazie agli uomini e alle donne che l'hanno costruita.
Questa è la verità.
(Applausi al centro e a sinistra)
Per cortesia, non sono un angelo, ma abbiamo costruito una casa priva di porte.
Le persone entrano dalle finestre.
Vi dico: "Apriamo le porte, affinché le persone possano entrare in Europa, e poi decideremo cosa fare con coloro che entrano clandestinamente.”
Voi ci dite: "Abbiamo bisogno di lavoratori specializzati”, ma al contempo l'Europa manda a casa decine di migliaia di studenti ogni anno che hanno deciso di venire qui a studiare.
Consentiamo loro di rimanere; se hanno studiato qui, non sono immigrati clandestini.
Passo adesso ai punti in cui lei ha dichiarato che la dimensione sociale non è di competenza dell'Europa.
Signor Presidente in carica del Consiglio, non proteggerà gli europei se non collaboriamo per combattere il dumping sociale e fiscale.
Occorre che gli europei affrontino il problema.
Dobbiamo porre fine a tutto questo, e la appoggiamo.
Dobbiamo discuterne con la Banca centrale?
Discutiamone allora.
Dobbiamo parlarne con gli irlandesi?
Facciamolo.
Dobbiamo smettere di dire che la dimensione sociale non è di competenza europea.
Questo non può continuare.
(Applausi al centro e a sinistra)
Adesso vorrei occuparmi delle questioni riguardo cui siamo profondamente divisi.
Lei è in procinto di recarsi in Cina per assistere all'apertura dei Giochi olimpici con il Presidente cinese.
Spero vi divertiate!
Personalmente, penserà a tutti i prigionieri che marciscono nelle carceri cinesi.
Penserò a tutti coloro che sono stati arrestati.
Penserò a tutti coloro che subiscono torture in Tibet.
Lei ha un'opportunità d'oro di difendere i valori europei di democrazia e libertà dicendo, "Non parteciperò alla cerimonia di apertura dei Giochi olimpici, questa farsa del partito comunista cinese.”
E' questo quello che vogliamo sentire.
(Applausi al centro e a sinistra)
Posso dirle che quando verrà a scrivere le sue memorie, si pentirà di quello che ha fatto, poiché le persone che hanno imprigionato questi cittadini innocenti diranno loro, "Vedete, noi possiamo fare quello che vogliamo: il mondo occidentale desidera solo i nostri mercati.”
Signor Presidente, è una disgrazia, è patetico, andare alla cerimonia di apertura dei Giochi olimpici.
(Applausi al centro e a sinistra)
Signor Presidente, signor Presidente in carica del Consiglio, signor Presidente della Commissione, vorrei incentrare il mio discorso sulla duplice natura di questa Presidenza francese, in particolare la sua incontestabile caratteristica di forza e la sua troppo evidente caratteristica di debolezza.
La sua forza, relativamente alle consuete scadenze dell'Unione, è che non dichiara che l'Europa sta agendo positivamente e che dovrebbe continuare su queste linee quando un numero crescente di europei pensa che sta agendo negativamente e che le cose dovrebbero cambiare.
Fino a qui tutto bene.
Ma poi?
E' qui che si trova il problema.
Quali conclusioni trae, signor Presidente, da questa apparente lucidità sulla crisi di legittimità che l'Unione sta attraversando oggi, in particolare il suo modello economico e il suo modo di operare?
Lei afferma di voler capire e che rispetta le preoccupazioni degli europei riguardo all'Unione, ma esercita pressione sul popolo irlandese affinché torni sulla sua decisione, quando ha semplicemente dato voce, al pari di francesi e olandesi, al pensiero di altri milioni di europei.
Lei critica giustamente il modo in cui la Banca centrale europea gestisce l'euro dalla sua torre d'avorio, ma non ha mai suggerito di riesaminare gli statuti che le conferiscono queste competenze e le assegnano anche questo compito!
Lei dichiara, per quanto riguarda l'immigrazione, che vuole "servire i nostri valori”, ma ha sostenuto la vergognosa direttiva, condannata dall'Alto Commissario delle Nazioni Unite per i diritti umani, da tutte le organizzazioni per i diritti umani e dalle chiese europee, esattamente perché viola i valori umani fondamentali.
Lei ignora la questione sociale che, lei dice, dovrebbe rimanere la sola responsabilità degli Stati membri, ma non si pronuncia sulla Corte di giustizia europea, che emette sentenze su sentenze ponendo i diversi modelli sociali interni all'Unione in competizione tra loro e basandosi sugli articoli 43 e 49 del Trattato.
Lei asserisce di non apprezzare l'immagine dell'"idraulico polacco”.
Neanch'io.
E' stata un'espressione coniata dalla destra populista e resa celebre sugli schermi televisivi da Bolkestein.
Le dico "Accogliamo i lavoratori di tutti i paesi” a condizioni paritarie in tutti i campi.
(Applausi a sinistra)
Questo è esattamente ciò che rifiuta l'attuale diritto europeo.
Signor Presidente in carica del Consiglio, le ricordo che, secondo la Commissione, in Bassa Sassonia, per lo stesso lavoro e nello stesso sito di costruzione, un lavoratore di un altro Stato membro può essere retribuito la metà del salario minimo applicabile a un lavoratore tedesco.
Questo è ciò che non vogliamo.
Sa cosa pensa un uomo che non può essere accusato di populismo, ossia John Monks, Segretario generale della Confederazione sindacale europea?
Ritiene che queste decisioni siano "considerevolmente problematiche” poiché, afferma, dichiarano "il primato delle libertà economiche sui diritti fondamentali e il rispetto del diritto del lavoro.”
Come risponde a questa affermazione?
Lei dichiara di voler costruire "un'Europa che protegga”, ma non la sentiamo criticare tutte le misure strutturali che rendono precaria l'esistenza degli europei: l'obbligo di aprire alla concorrenza le imprese di pubblica utilità; le pressioni del Patto di stabilità sulle retribuzioni e la spesa sociale, nonché il numero di "orientamenti” elaborati dalla Commissione e adottati dal Consiglio, che lei applica con zelo nel suo paese.
Potrei citare l'orientamento n.
2: riforma delle pensioni, sicurezza e modelli di assistenza sanitaria.
5: flessibilità del mercato del lavoro.
Orientamento n. 13: rimozione degli ostacoli normativi, commerciali e altri ostacoli che impediscono indebitamente la concorrenza.
E non li ho citati tutti.
Il rovescio della posizione francese, e italiana, ha solo consentito al Consiglio di superare gli obblighi che egli stesso aveva fissato, approvando una direttiva che consente 65 ore di lavoro settimanali.
Questo consacra Dickens nuovo padre dell'Europa!
Un'ultima osservazione, signor Presidente: questo fine settimana, di fronte ai suoi ospiti europei, il Presidente del Parlamento, il Presidente della Commissione, e dinanzi a 2 000 dirigenti francesi di destra, ha concluso il suo discorso con parole che sono state interpretate da tutto il movimento sindacale come una provocazione, molto poco saggia, dichiarando che quando c'è uno sciopero, i francesi non se ne accorgono neanche.
Il giorno seguente questo nobile evento, il suo ministro dell'Istruzione ha spiegato che era "un modo di rassicurare i nostri partner europei alla presenza dei più importanti tra loro.”
Bene allora, se deve insultare i sindacati per rassicurare i leader europei, è davvero il momento di un cambiamento in Europa.
(Applausi a sinistra)
Signor Presidente della Repubblica francese, purtroppo, nelle loro vite quotidiane i cittadini europei devono far fronte agli effetti disastrosi delle politiche delle autorità di Bruxelles e Francoforte.
I popoli europei stanno osservando ogni giorno di più che i loro poteri stanno sfuggendo loro dalle dita, che le loro libertà vengono sottratte, che si tratti di potere di acquisto, un euro costoso, OGM, tasse, pesca, mancanza di tutela commerciale, immigrazione, o persino di calcio, cui lei stesso ha fatto riferimento appena un attimo fa.
Tutto sta sfuggendo loro di mano, e direi, signor Presidente della Repubblica, signor Presidente dell'Unione europea, che tutto sta sfuggendo dalle sue mani.
Lo afferma lei stesso, lo sottolinea come una critica.
Bene, è giunto davvero il momento di agire e far seguire alle parole i fatti.
Un attimo fa lei ha criticato la mancanza di preferenza comunitaria, e ha ragione.
Tuttavia, mi consenta di ricordarle che è stata abolita dall'accordo di Marrakesh, da lei approvato, e non è contenuta nel Trattato di Lisbona, che lei ha redatto.
Lei deplora l'irresponsabilità della Banca centrale, e chiede che si avvii una discussione.
Per quanto ci riguarda, vogliamo decisioni.
Forse posso ricordarle a questo punto che questa indipendenza della Banca Centrale, questa irresponsabilità cui assistiamo sul lavoro ogni giorno, è stata organizzata e formalizzata dal Trattato di Maastricht.
Lei lamenta di dover ottenere l'accordo di Bruxelles per una riduzione nella tassazione del petrolio, ma è semplicemente la conseguenza dei Trattati di Nizza e di Amsterdam, che lei ha ratificato per via parlamentare.
In breve, lei si lamenta oggi e tutti i giorni degli effetti di ciò che lei incoraggia tutti i giorni, in altre parole strappando i poteri allo Stato a vantaggio dei forum postdemocratici, costituiti da funzionari, banchieri e magistrati.
La sua Presidenza dell'Unione europea è un'opportunità storica per far sì che l'Europa si muova di nuovo nella giusta direzione, un'Europa radicata nella libertà delle nazioni che rispetta la democrazia.
Questo è il motivo per cui le chiediamo di onorare il voto del popolo irlandese e pronunciare le parole "il Trattato di Lisbona è morto”.
Non è il popolo europeo che deve riconciliarsi con Bruxelles, è Bruxelles che deve riconciliarsi con il popolo europeo!
(Applausi dal gruppo dell'oratore)
(FR) Signor Presidente, in quest'Aula lei è investito per sei mesi del breve ruolo a rotazione di Presidente dell'Unione europea.
A differenza della maggioranza dell'elettorato francese, lei ha dimostrato a se stesso di essere un impegnato europeista, arrivando persino a ripresentare, nella forma appena diversa del Trattato di Lisbona, la Costituzione che il popolo francese ha rifiutato nel 2005 assieme agli olandesi.
Ahimè, i suoi piani hanno incontrato un ostacolo costituito dalla volontà del popolo irlandese.
Pertanto, il Trattato di Lisbona non è valido, nonostante tutti gli schemi che avrebbe cercato di imporre al popolo europeo, la volontà della regnante camarilla euroglobalista.
Quale giovane deputato, nel 1957 ho votato contro il Trattato di Roma, la prima fase di un processo che, secondo i promotori, Monnet e Coudenhove-Kalergi tra gli altri, conduceva verso gli Stati Uniti d'Europa: questa torre di Babele che può essere costruita solo sulle rovine dei paesi, e in primo luogo della mia patria, la Francia.
Da allora mi sono sempre opposto fermamente.
Ci è stato detto che la globalizzazione sta apportando ovunque cambiamenti fondamentali, che dobbiamo appoggiare.
In realtà, tuttavia, in tutto il mondo i paesi stanno acquistando forza, sostenuti da un fervente patriottismo, tranne che in una sola regione, l'Europa, in cui i paesi e le patrie vengono sacrificati, smantellati e demoralizzati a vantaggio di un progetto privo di forza e di identità, mentre ondate di immigrati stranieri la invadono gradualmente e l'apertura delle nostre frontiere economiche la lascia aperta alla sfrenata concorrenza del resto del mondo.
Nessuna delle promesse fatte al popolo europeo affinché accettasse la perdita della propria indipendenza, sovranità, identità e cultura, è stata mantenuta: né crescita, né totale occupazione, né prosperità, né sicurezza, e un senso imperante di ansia poiché ci troviamo sull'orlo di un'incombente crisi del sistema, crisi energetica, alimentare e finanziaria.
Al contempo, è vero che il circo dei mezzi di informazione prosegue.
Ieri, i campionati di calcio europei, il tennis al Roland Garros, domani i Giochi olimpici di Pechino, e oggi, la miracolosa saga di un'icona, Ingrid, che ride, piange, prega e viene e va dalle sue braccia fraterne!
Nel suo desiderio di essere il liberatore, è stato coinvolto nei negoziati con i terroristi delle FARC, ma non è stato lei o il Presidente Chavez a liberare la senatrice colombiana Betancourt.
E' stato il Presidente Uribe, che con ostinazione, contro il movimento generale di progressismo globale, ha vinto una battaglia decisiva contro il terrorismo criminale.
Lei ha compiuto ripetuti futili tentativi ed è persino arrivato a invitare i terroristi delle FARC, comunisti pentiti, a venire in Francia e chiedere asilo; ma per proteggerli da chi?
Dal Presidente Uribe, il democratico?
Dato che siete arrivato a tal punto, perché non i talebani, gli hezbollah o le tigri Tamil?
Lei è come l'anfisbena, tanto cara a Cesare.
Non dubiti, signor Presidente, tutto il suo talento nell'orchestrazione dei media non sarà sufficiente a evitare gli imminenti pericoli che dovrete affrontare prima della fine dell'anno.
La nostra Europa è una nave che sta andando fuori rotta, in balia del vento e delle onde, l'unica regione del mondo che ha deliberatamente smantellato le sue strutture politiche e morali, che non ha frontiere e che viene invasa gradualmente dall'immigrazione di massa che è solo all'inizio!
Economicamente distrutta dall'ultraliberalismo, impoverita socialmente, indebolita demograficamente, priva di spirito e di forze di difesa, è destinata, nel migliore dei casi, a essere un protettorato degli Stati Uniti, e nel peggiore a servire la dhimmitudine.
E' giunto davvero il momento di abbandonare la fatale illusione del federalismo e costruire un'Europa di nazioni, unita da alleanze concrete che senza dubbio saranno più modeste, ma più efficaci.
Il doppio fallimento della Costituzione e del Trattato dovrebbe fungere da avvertimento.
La popolazione europea non vuole avere niente a che fare con questi piani, e non consentirà che le vengano imposti poiché non vuole morire.
(Il Presidente toglie la parola all'oratore)
Onorevoli deputati, vi ringrazio per le vostre dichiarazioni.
Desidero innanzi tutto ringraziare l'onorevole Daul, presidente del gruppo del Partito popolare europeo (Democratici cristiani) e Democratici europei per il suo sostegno e quello del suo gruppo, che saranno inestimabili per la Presidenza francese.
Concordo riguardo alle sue valutazioni e sono sicuro che comprenderete che non tornerò su ciascuno dei punti, nonostante il suo impegno riguardo a una politica di difesa sia completamente necessario.
Onorevole Schulz, mi consenta di affermare che apprezzo il senso di responsabilità del suo discorso.
Come con l'onorevole Daul, ci siamo incontrati e abbiamo discusso, e non ci sono segreti.
La democrazia non dovrebbe essere un teatro delle ombre.
Dovrebbe consentirci di confrontare le nostre idee e cercare di raggiungere un compromesso.
Può essere certo che, come nel caso dell'onorevole Daul, la Presidenza francese apprezza il sostegno del gruppo socialista al Parlamento europeo, e il vostro sostegno sulle questioni di consenso.
Inoltre, non vedo il motivo per cui dovrei dire che questo appoggio è meno utile per me poiché arriva dal presidente del gruppo socialista, o per cui dovreste cercare conflitti con la Presidenza con il pretesto che non sono della vostra stessa fede politica.
Consentitemi di dire, per quanto riguarda il pacchetto in materia di energia e di clima, che sono perfettamente consapevole, e mi rivolgo anche all'onorevole Daul, che quest'Aula avrà l'ultima parola, ma ancor meglio, che non si tratta di avere l'ultima parola.
E' la mobilitazione del Parlamento che eserciterà pressione sugli Stati membri che non hanno le sue stesse ambizioni, o della Commissione e della Presidenza.
Non direi, onorevole Schulz, che lei avrà l'ultima parola.
Dico che il vostro impegno è assolutamente decisivo.
Desidero inoltre dire all'onorevole Cohn-Bendit che non si tratta di piegarsi in ginocchio di fronte a nessuno, in particolare l'industria automobilistica, sia essa francese, italiana o tedesca.
Perché mirare solo all'industria tedesca?
In questo caso, il Presidente in carica del Consiglio deve tener conto degli interessi legittimi di ciascuno Stato membro.
Ciò che dobbiamo fare è resistere alla lobby industriale consentendole al contempo di avere pari condizioni, e spiegare chiaramente che il fatto che difendiamo il pacchetto in materia di energia e di clima, non significa essere ingenui.
In altre parole, onorevole Cohn-Bendit, poiché desideriamo raggiungere l'equilibrio planetario, non vorrei che venissimo accusati di promuovere le delocalizzazioni.
Non è una questione di rispetto dell'ambiente e di accettazione delle delocalizzazioni, ma di rispettare l'ambiente e rifiutare le delocalizzazioni.
Ogni altro modo di pensare è suicida.
Se chiedete agli Stati membri di scegliere tra ambiente e crescita, ci porrete in una situazione di impasse.
Lo sviluppo sostenibile e il rispetto per l'ambiente sono fattori della crescita economica.
Questo è il motivo per cui, onorevole Cohn-Bendit, non le dispiacerà se preferisco le valutazioni degli onorevoli Schulz e Daul alla sua, per questa volta.
Adesso, onorevole Schulz, passiamo a ciò che lei ha individuato quale punto di disaccordo.
Mi consenta di dire che non la penso come lei.
Desidero inoltre riferirle che l'Europa non è responsabile del fatto che i nostri amici tedeschi non siano riusciti a raggiungere un accordo sul salario minimo, è invece la discussione politica tedesca ad aver provocato il vostro rifiuto di un salario minimo.
Non accollate all'Europa la responsabilità per un errore sociale che è della discussione politica nazionale!
In questo caso, in qualità di Presidente in carica del Consiglio, non sta a me dare giudizi.
Vorrei semplicemente dire, "Non ci chieda, onorevole Schulz, di risolvere i problemi che voi tedeschi non siete stati in grado di risolvere tra di voi”.
Desidero aggiungere che in Francia, in termini di problemi sociali, conferiamo una grande importanza al salario minimo.
Che cosa vuol dire armonizzazione sociale?
Voi tedeschi avete rifiutato un salario minimo.
Noi francesi desideriamo mantenere il nostro.
Pertanto, armonizzazione sociale significherebbe che dovremmo rifiutare il nostro salario minimo perché i tedeschi non ne hanno uno.
Respingo questa regressione sociale, anche nel nome del mio ideale europeo.
La ringrazio, onorevole Schulz, per avermi consentito di chiarire i miei impegni sociali.
Tuttavia, vorrei aggiungere, onorevole Schulz, che lei ha pienamente ragione sull'accrescere gli standard morali del capitalismo finanziario, le norme che si applicano alle agenzie di valutazione del credito e alla condotta del tutto biasimevole di alcuni dei nostri istituti finanziari, e direi anche qualcos'altro: in tutti i nostri paesi ci sono stati direttori di grandi banche che hanno voluto istruire i politici circa il rigore con cui dovrebbero essere condotti gli affari di Stato.
Avendo osservato quanto accaduto in un certo numero di grandi banche private, vorrei dire che coloro che hanno dato lezioni non erano in una grande posizione per farlo, e che adesso dovrebbero prepararsi a riceverle.
Vorrei aggiungere, onorevole Schulz, e lo dico sotto lo sguardo vigile dell'onorevole Watson, che sono contrario al protezionismo.
Sono a favore della libertà, ma non possiamo più continuare in un mondo in cui non ci sono regole, in cui le agenzie di valutazione del credito fanno ciò che vogliono, in cui numerosi istituti finanziari vogliono guadagnare miliardi di euro in pochi secondi speculando sul piano commerciale.
L'Europa che vogliamo e, onorevole Schulz, la Presidenza francese presenterà proposte sull'argomento, proposte di regolamenti che accrescano gli standard morali del capitalismo finanziario, poiché adesso possiamo verificare che i motivi per cui la crescita globale si è arrestata per un anno sono la crisi dei subprime e della fiducia negli istituti finanziari, che hanno fatto ciò che hanno voluto, quando hanno voluto, prestando denaro a chiunque e a qualsiasi condizione.
Se l'Europa ha un senso, deve ripristinare l'ordine in ciò che è diventato il diritto del tutto si può fare.
Vorrei dire all'onorevole Schulz che sono completamente d'accordo con lui.
Per quanto riguarda il Patto europeo sull'immigrazione, vorrei dire agli onorevoli Schulz e Cohn-Bendit che la Presidenza francese coinvolgerà il Parlamento europeo.
Questo è il modo migliore di evitare gli eccessi.
Lei ha parlato di eccessi, onorevole Schulz, che sono una pratica in un paese, non spetta a me citarlo, ma se tutti concordiamo un corpus minimo per il costo, tali eccessi che lei ha sottolineato non si verificheranno più e, onorevole Cohn-Bendit, sono certo che l'onorevole Daul sarebbe d'accordo, per quale motivo non dovrebbe essere coinvolto il Parlamento europeo?
Non sono sicuro che sarebbe istituzionalmente possibile.
(Intervento dell'onorevole Cohn-Bendit a microfono spento)
Onorevole Cohn-Bendit, conosco la sua generosità.
In generale lei è sempre pronto a dare consigli, a me in particolare.
Anche se soffrissi di una tale modestia come la sua, non avrei bisogno dei suoi consigli.
Sapevo che l'unanimità era necessaria, ma indipendentemente da ciò non vi è alcun bisogno di unanimità perché io dica al Parlamento europeo che la questione dell'immigrazione è sufficientemente importante da essere discussa a livello politico, affinché voi siate coinvolti, anche prima che vi sia un Trattato di Lisbona o qualche sua modifica.
E' un impegno politico che sto assumendo e verrò con Bernard Kouchner e Brice Hortefeux a presentarvi il patto, a discuterne con voi.
Valuteremo con il Presidente del Parlamento e forse con la Conferenza dei presidenti le condizioni in base alle quali vorreste che lo attuassimo.
Onorevole Watson, le difficoltà offrono un'opportunità.
Ovviamente, quando si sceglie di essere Presidente di un paese e si ha la responsabilità della Presidenza dell'Unione europea per sei mesi, se i problemi e le difficoltà non piacciono, è meglio non essere europei e non essere coinvolti in politica.
Personalmente, ritengo che tali difficoltà siano un'opportunità.
Sapete perché?
Perché sono per noi un'occasione di superare il nostro egoismo nazionale e i nostri pregiudizi patriottici.
Consentitemi di dire che, se tutto procedesse bene, la mia comparsa dinanzi al Parlamento europeo non sarebbe necessariamente andata meglio, poiché a un anno dalle elezioni, quando si ha il vento alle spalle e tutto procede bene, ognuno pensa ai propri interessi patriottici e nazionali.
Poiché credo che in quest'Aula, principalmente, la larga maggioranza degli eurodeputati sia europea, essi sono consapevoli della gravità della situazione.
Tutti devono compiere uno sforzo.
Non sono sicuro se, onorevoli Schulz e Cohn-Bendit, sareste stati così aperti nei confronti della Presidenza francese se le cose fossero state più semplici.
Personalmente, ritengo che queste difficoltà possano essere un'opportunità.
C'è un aspetto, onorevole Watson, sul quale ho chiaramente compiuto un errore.
Avrei dovuto parlare più a lungo della politica energetica europea.
Molti di voi in quest'Aula indossano T-shirt particolari poiché sono contrari a un certo tipo di energia.
Vi rispetto.
Altri hanno compiuto altre scelte.
Tuttavia, c'è un punto che potrebbe unire tutti noi, ossia la necessità di una politica energetica europea, con la trasparenza sugli approvvigionamenti e la riunione delle risorse sull'energia solare, l'energia fotovoltaica, l'energia da biomassa e l'energia idraulica.
Perdonatemi per non averlo dichiarato durante il mio discorso iniziale, ma definire una politica energetica, nonostante le nostre differenze sull'energia nucleare, nonostante quelle differenze, sarà una priorità per la Presidenza francese.
Non credo che il Presidente Barroso si dispiacerà di questa mia affermazione, poiché è anche una sua priorità.
E' qualcosa per cui non possiamo perdere tempo.
Vorrei dire inoltre all'onorevole Watson che non sono protezionista.
Non lo sono mai stato e mai lo sarò.
Tuttavia, anche i liberali devono pensare a un aspetto: stiamo aprendo le nostre frontiere e ne abbiamo beneficiato, ma al contempo gli altri non possono chiederci di fare qui ciò che non ci hanno consentito di fare altrove.
Cina, India, Brasile e Messico, i grandi paesi emergenti, non possono dire, "Aprite le vostre frontiere, riducete le vostre sovvenzioni, ma qui faremo ciò che vogliamo”.
Non è questo il libero scambio, e non è un servizio da offrire loro.
Così come amare il proprio paese non è nazionalismo, desiderare reciprocità e protezione non è protezionismo.
E' possibile essere favorevoli al libero scambio e voler creare un equilibrio in questo libero scambio.
Onorevole Watson, avremo altro di cui discutere.
Alcuni pongono l'accento sulla protezione, altri sulla libertà.
Forse possiamo incontrarci a metà strada.
Infine, mi consenta di congratularmi con lei, onorevole Watson.
Credo che per quanto riguarda le canzoni abbiamo gli stessi gusti.
(Si ride)
Soprassederò sui suoi commenti riguardo alla persona interessata, e sono sicuro che le farà un autografo sul suo ultimo CD, onorevole Watson.
Nessun rancore.
(Si ride)
Onorevole Cohn-Bendit, ho già risposto a molte delle sue domande.
Vorrei parlare di due argomenti.
Il primo è la questione degli studenti, che è un problema estremamente importante.
Certamente l'Europa deve aprirsi alla formazione delle élite di tutto il mondo.
Ho persino pensato per un po' di tempo che aprirsi alla formazione delle élite di tutto il mondo significasse accoglierle nelle nostre università e, al contempo, offrire loro l'opportunità di iniziare un'esperienza professionale.
Penso in particolar modo ai medici.
Tuttavia, onorevole Cohn-Bendit, dobbiamo fare attenzione a non rubare le élite del mondo in via di sviluppo.
In Francia, e lei dovrebbe riflettere su questo, ci sono più medici beniniani che esercitano di quanti non ce ne siano nello stesso Benin.
Credo che il Benin abbia bisogno delle sue élite.
Rifiutare di rubare le élite del mondo in via di sviluppo, non è rifiutare l'immigrazione.
Non termineremo questa discussione in pochi minuti.
Le sono grato per il modo in cui la ha citata, ma deve comprendere che merita una discussione approfondita e non approssimativa.
Non si tratta di persone generose da una parte e persone senza cuore dall'altra.
Ci sono uomini e donne di Stato che cercheranno di trovare la soluzione migliore.
Se me lo consentite, vorrei esprimermi riguardo alla Cina, che è una questione estremamente seria e complessa.
Onorevole Cohn-Bendit, come tutti in quest'Aula, ho sentito dell'emozione nella sua voce, il che le fa onore, e vorrei dirle che condivido le sue sensazioni.
Mi rivolgo anche all'onorevole Watson, che mi ha chiesto di essere un giocatore di squadra, il che è esattamente ciò che sto facendo, poiché in qualità di Presidente in carica del Consiglio, ho domandato a tutti gli Stati membri di scoprire che cosa pensavano e se qualcuno di loro si opponesse alla mia partecipazione; tra un momento parlerò del significato, ma prima parlo della forma.
Vorrei dire che ho ricevuto l'assenso da tutti gli Stati membri a partecipare alla cerimonia inaugurale delle Olimpiadi.
Come sapete, è un argomento complesso, che ritengo debba essere affrontato con molta prudenza, poiché non possiamo permetterci di sbagliare.
Tuttavia, l'onorevole Watson mi ha chiesto di "giocare di squadra”.
Desidero sappiate che ne ho discusso con tutti gli Stati membri.
Nessuno di loro si è opposto alla mia partecipazione, e attualmente tredici saranno rappresentati alla cerimonia di apertura.
Questa non è una motivazione, onorevole Watson, è semplicemente una risposta alla questione di essere un giocatore di squadra.
Adesso, se non vi dispiace, passiamo al nocciolo del problema.
Comprendo coloro che affermano che gli europei non dovrebbero partecipare alla cerimonia di apertura delle Olimpiadi a Pechino.
Tutti hanno il diritto di avere la propria opinione sul miglior modo di difendere i diritti umani, e devo rispettare coloro che dicono che dovremmo boicottare la cerimonia.
Tuttavia, la mia opinione personale, e credo che debba essere rispettata, in quanto rispettabile, è che non è umiliando la Cina che faremo progressi in ambito di diritti umani, ma attraverso un dialogo onesto e diretto.
Vorrei dire anche quanto segue: non penso che possiamo boicottare un quarto di umanità.
Non credo sia una scelta intelligente o responsabile per qualcuno che ha la responsabilità di essere il Presidente in carica del Consiglio dire a un quarto di umanità, "Non verremo; vi stiamo umiliando davanti agli occhi di tutto il mondo.”
Voglio recarmi in Cina e voglio parlare.
Per quanto riguarda la questione fondamentale dei diritti umani, siamo d'accordo.
Circa il modo in cui difendere questi diritti umani, riconosco che può svolgersi una discussione e che non si concluderà con la questione delle Olimpiadi.
Pertanto, voglio recarmi in Cina, parlare di diritti umani e difenderli.
Andrò addirittura oltre questo, onorevole Cohn-Bendit.
Vi sono cose che non dirò alla Cina, poiché questo paese dovrebbe essere rispettato, ma ce ne sono altre che la Cina non dovrebbe dire ai paesi europei, in particolar modo alla Francia, poiché quest'ultima e i paesi europei dovrebbero essere rispettati esattamente come la Cina, alla quale non spetta fissare il mio calendario e i miei appuntamenti.
Analogamente, non è mio compito fissare il calendario e le riunioni del Presidente cinese.
Pertanto, difenderò la questione dei diritti umani e, al contempo, in qualità di capo di Stato, devo tenere in considerazione qualcosa.
Parliamo sempre di accordi.
Desidero farlo presente, poiché per un capo di Stato democraticamente eletto non è illegittimo difendere gli interessi economici e i posti di lavoro dei suoi concittadini.
Desidero parlare di qualcos'altro.
La Cina è un membro permanente del Consiglio di sicurezza.
Abbiamo bisogno della Cina per porre fine allo scandalo in Darfur, poiché essa ha influenza in Sudan.
Abbiamo bisogno della Cina per isolare l'Iran, affinché né quest'ultimo né nessun altro che osi affermare che cancellerà Israele dalla cartina geografica abbia accesso alla bomba atomica.
Come possiamo dire alla Cina, "Aiutateci a stabilire la pace nel mondo, al fine di garantire la stabilità nel mondo”, e al contempo boicottare il paese in un momento in cui ospita una manifestazione fondamentale per 1,3 miliardi di abitanti?
Non sarebbe ragionevole, non sarebbe responsabile e non sarebbe degno di un uomo di Stato che si rispetti.
(Applausi)
Dopo aver espresso il mio rispetto per le opinioni e i sentimenti dell'onorevole Cohn-Bendit, e di tutti coloro presenti in quest'Aula che la pensano allo stesso modo, desidero infine aggiungere quanto segue: rispettate, come noi, coloro che la pensano come me.
Prima di andare, ho consultato gli onorevoli Watson e Schulz, presidente del gruppo socialista, e ritengo di poter dire a suo nome che è in totale accordo con la necessità di non boicottare la Cina.
E' un socialista, io no.
Ho inoltre consultato l'onorevole Daul, che è completamente d'accordo su questo.
Un'ultima osservazione.
Pensate a cosa ha fatto la Cina in termini di praticità riguardo alla questione di Hong Kong.
Ricordate, onorevoli deputati, che era un problema molto complesso.
Quindici anni fa, si sono svolte manifestazioni a Hong Kong.
La Cina è stata in grado di essere pragmatica nella risoluzione del problema di Hong Kong.
Pensate a Macao.
La Cina ha saputo, attraverso il dialogo, risolvere la questione di Macao.
Andrò persino oltre.
Pensate al problema di Taiwan oggi, in cui i progressi compiuti dal Presidente Hu Jintao nel paese sono notevoli.
Cinque anni fa, tutti pensavano fosse inevitabile che ci sarebbe stato un conflitto tra Taiwan e la Cina, il che non è accaduto.
Porteremo la Cina verso un dialogo onesto, coraggioso e diretto, o verso l'umiliazione?
Io ho scelto il dialogo, l'onestà e il coraggio.
(Applausi)
Signor Presidente, solo un minuto per educazione nei confronti dell'onorevole Wurtz.
Innanzi tutto, desidero dirgli che può stare sicuro che non insulto i sindacati, ma lo ringrazio per aver sottolineato che la Francia può essere cambiata, come sta accadendo attualmente, senza immobilizzarla.
E' un insulto ai sindacati pensare che il loro unico utilizzo sia per immobilizzare.
I sindacati hanno un ruolo nella democrazia sociale, al pari dei leader politici.
Né più né meno.
Tuttavia, ciò che intendevo dire è che nessuno ha il diritto tenere in ostaggio gli utenti.
Sono sicuro che un uomo educato come lei, onorevole Wurtz, che non si è mai fermato davanti a niente, comprende ciò che dico.
Per il resto, onorevole Wurtz, non siamo d'accordo, ma questo non mi impedisce di apprezzare enormemente il modo in cui ha espresso il suo disaccordo.
Onorevole de Villiers, vorrei dire che comprendo il suo discorso ancor di più, considerato che lei rappresenta senza dubbio un'inclinazione politica considerevole nel nostro paese, ma anche in Europa.
Ma mi esprimerò ancora meglio, onorevole de Villiers.
Personalmente, non ritengo che il suo sia un discorso contro l'Europa, ma una richiesta di costruire l'Europa in modo diverso.
Onorevole de Villiers, non intendo contrapporre il fronte del "no” al fronte del "sì”.
Desidero semplicemente cercare di integrare ognuno in un'Europa diversa, basata sulla democrazia, la pace e la crescita.
Ho preso nota delle sue riserve, ne sono consapevole e cercherò di dare loro una risposta, non con le parole ma con i fatti.
Per quanto riguarda lei, onorevole Le Pen, mentre la ascoltavo dicevo tra me e me che per anni la Francia ha avuto la grande sventura di avere l'estrema destra più potente in Europa.
Ascoltandola, onorevole Le Pen, sono molto felice che ciò sia finito.
(Vivi applausi)
(EN) Signor Presidente, porgo il benvenuto al signor Presidente in carica del Consiglio.
Innanzi tutto, signore, a nome della delegazione del partito conservatore britannico, la ringrazio per la sua ospitalità della scorsa settimana e le comunico la nostra impazienza di collaborare con lei al fine di garantirle una Presidenza di successo.
Confidiamo nella sua energia e nel suo impegno e, avendo letto di recente un libro molto bello, abbiamo fiducia nella sua lungimiranza.
Mi riferisco, naturalmente, al suo libro "Testimonianza”.
Per i colleghi che non hanno avuto ancora il beneficio di leggere questo straordinario lavoro, suggerirei di farlo e, in particolare, vi consiglio di aprire il libro a pagina 146, in cui lei descrive le follie delle 35 ore settimanali e i vantaggi: per usare lo slogan dell'UMP, del "travailler plus pour gagner plus”.
Lei prosegue affermando: "Anziché la politica rigida e uniforme delle 35 ore e la ghigliottina del pensionamento a 60 anni, ritengo che i nostri concittadini si aspettino una politica della libera scelta che consenta a coloro che desiderano guadagnare di più di lavorare di più e a tutti di adattare l'orario di lavoro al proprio stile di vita.”
Signor Presidente in carica del Consiglio, lei ha colto al volo!
E' questa la vera Europa sociale.
Non spetta ai governi costringere le persone a lavorare di più o obbligarle a lavorare meno, ma è loro compito consentire alle persone di lavorare di più se decidono di farlo.
Il suo è un partito di libertà, un partito di scelta, come lo è anche il partito conservatore britannico.
Pertanto, se tali principi guidano la sua Presidenza, noi saremo accanto a lei lungo tutto il cammino.
Al momento di riesaminare la direttiva sull'orario di lavoro, noi saremo dalla parte della libertà e della scelta; quando sarà modificata la direttiva sui lavoratori a tempo determinato, saremo ancora dalla parte della libertà e della scelta.
Infine, signor Presidente in carica del Consiglio, mi lasci dire che i nostri partiti non dovrebbero solo consentire la libera scelta, ma anche rispettare la scelta delle persone, quando queste ultime lo avranno fatto liberamente.
Pertanto, le chiedo di rispettare la scelta del popolo irlandese nel recente referendum.
La invito a considerare la sua decisione non come un problema da affrontare ma come un'opportunità da cogliere, un'opportunità per l'Europa di ristabilire i contatti con il suo popolo.
Certamente, ciò richiederà molta collaborazione con lei e i suoi colleghi del Consiglio.
Ma come lei stesso ha dichiarato: travailler plus pour gagner plus.
(FR) Signor Presidente, sono un francese e un socialista europeo.
Ciò significa che a Parigi non sono uno dei suoi sostenitori, ma a Strasburgo, non sono tra i suoi più convinti oppositori, in particolare quando la vedo circondato da due socialdemocratici.
Anche se il mio Presidente è quello sbagliato nel mio paese, è comunque il mio Presidente.
Pertanto auguro successo alla Presidenza francese, quindi alla Presidenza europea.
Sin dall'inizio mi sono rilassato osservandola, poiché comprendo il suo desiderio di essere nel parlamento francese.
Ciò che vedo è un capo di Stato, certamente, ma anche un Primo Ministro in qualche modo sincero.
Per quanto riguarda il capitolo sociale e le sue priorità, ritengo debba essere fatta una distinzione.
Esistono infatti problemi che devono restare nazionali.
Mi riferisco alle pensioni.
Tuttavia, per tutto ciò che riguarda l'impiego, come il mercato unico, la moneta unica e la libera circolazione, dobbiamo mirare all'armonizzazione verso il meglio di cui disponiamo.
Pertanto, occorre fare una distinzione.
Vorrei aggiungere, a tale proposito, che avrei gradito che lei compisse uno sforzo considerevole nella creazione di una direttiva per i servizi pubblici.
Lo ha fatto per i ristoratori, e deve essere fatto per i servizi pubblici.
Infine, non credo che la crisi europea sia solo sociale e democratica.
Credo che sia anche una crisi d'identità.
Dal momento in cui è stata ottenuta la pace, la libertà ha vinto e la democrazia è stata istituita, il mondo come è adesso ha reso difficile per molti dei nostri cittadini osservare e comprendere il significato della storia dell'Unione.
Questo è il motivo per cui questioni quali la cultura, l'istruzione, la mobilità degli artisti, dei giovani, degli studenti e il gemellaggio, sono tutte fondamentali, poiché la consapevolezza europea non può più essere data per scontata.
Occorre si ricostruisca, e penso che questi argomenti debbano permeare la Presidenza francese.
Infine, ovviamente giudicheremo il suo operato nei sei mesi.
Per un francese questo è positivo, poiché in Francia vuol dire molto tempo, come lei sa.
Pertanto, a dicembre avremo i risultati.
Quel che è certo è che alla fine il Trattato non verrà ratificato.
Lei desiderava un trattato semplificato, e ha una situazione complicata, quindi trovi una soluzione!
Desidero concludere con una frase che ho preso in prestito da uno scrittore polacco, che afferma quanto segue, signor Presidente, se me lo consente, "Essere francesi significa prendere in considerazione qualcos'altro oltre la Francia.”
Questa è la nostra reputazione, e forse un po' anche la sua, signor Presidente.
Signor Presidente, desidero porgere le mie sincere scuse all'onorevole Cristiana Muscardini perché mi sono lasciato così trascinare dal mio entusiasmo, che l'onorevole Poignant ha così gentilmente sottolineato, che ho dimenticato di risponderle e di dirle quanto avremo bisogno del suo gruppo.
Conosco chi ne fa parte, e so che siete tra coloro che amano l'Europa, e che vi sono eurodeputati che amano i loro paesi allo stesso modo.
Onorevole Muscardini, può star certa che terrò le sue osservazioni in seria considerazione, e che nei prossimi sei mesi cercherò, assieme alle istituzioni europee, di costruire un'Europa che risponda alle sue preoccupazioni.
Pertanto, lei è l'unica ad aver dimostrato, provando che l'onorevole Poignant ha ragione, che dimentico quanto sia sopravvalutata la mia reputazione.
(FR) Signor Presidente, qualche settimana fa l'Irlanda ha detto "no”, e ritengo che, come tutti sappiamo, ciò dimostri il divario crescente tra i cittadini europei.
Ovviamente, questo "no” non dovrebbe essere sottovalutato e, al contrario, credo che dovrebbe costringere tutti i leader politici a tener conto delle aspettative e delle preoccupazioni delle persone, nonché a cercare di fornire loro risposte, qualunque sia il Trattato in vigore.
Non è vero che, se domani avessimo il Trattato di Lisbona, tutto scomparirebbe con un tocco di bacchetta magica.
La Presidenza francese ha scelto di concentrarsi su quattro ambiti, che sono naturalmente molto utili, in particolare per quanto riguarda il cambiamento climatico.
Tuttavia, in questo periodo di profonda crisi, una crisi finanziaria e alimentare, un'esplosione nei prezzi delle materie prime, e un petrolio sempre più scarso e costoso, ritengo che ciò che le persone si aspettano non è solo un problema di argomenti, ma anche un problema di vedute, di prospettive.
In questo momento, vorrei suggerire tre possibilità di riflessione.
La prima riguarda la questione fondamentale e vitale della nostra identità.
Credo, ne sono profondamente convinta, che esista un modello europeo, che esista un progetto europeo per la società.
Questo modello europeo è economico, sostenibile, nonché sociale.
Questo modello europeo cerca, per esempio, di combattere le crescenti disuguaglianze.
Esiste, quindi, un modello europeo, e ne dovremmo essere orgogliosi, dovremmo rivendicarlo, trasmetterlo, sostenerlo, difenderlo e proteggerlo.
Questa è la prima possibilità.
Ne esiste una seconda su cui riflettere.
Ritengo che abbiamo bisogno di una nuova prospettiva per l'organizzazione del mondo.
Nell'affermare ciò, mi riferisco in particolar modo all'Africa.
Mi riferisco alla questione dei prodotti agricoli; penso che dovremmo cessare di sovvenzionare le esportazioni dei nostri prodotti agricoli e invece lavorare affinché l'Africa sia autosufficiente in termini di cibo ed energia.
Questa è la nuova rivoluzione di cui necessitiamo al fine di ottenere in futuro un mondo più equo.
(Applausi)
Infine, e non dovremmo mai smettere di ricordarlo a noi stessi, ritengo che esistano valori europei cui non dovremmo rinunciare: vengono chiamati democrazia e diritti umani, e sono validi per noi in Europa, e saranno validi nel futuro dell'Unione per il Mediterraneo, in cui non si dovrà pensare soprattutto alle imprese ignorando i diritti umani.
La questione dei diritti umani è essenziale per i prossimi decenni; è l'identità profondamente radicata dell'Europa e merita di essere difesa.
Signor Presidente, queste sono alcune delle questioni cui credo ci troviamo di fronte; riguardano problemi fondamentali, in altre parole, la prospettiva e il significato profondo che dobbiamo e vogliamo dare all'Europa.
Tali questioni non sono solo un problema di politica, ma anche di coscienza.
(EN) Signor Presidente, desidero di nuovo porgere il benvenuto al Presidente Sarkozy a Strasburgo e congratularmi con lui per essersi impegnato con il Parlamento, per essere stato sincero per quanto riguarda le sue opinioni, nonostante sapesse che non ci sarebbe stato accordo generale in Aula su tali opinioni.
Per troppo tempo siamo caduti nella trappola delle ideologie sbagliate del passato, non guardando le nuove frontiere che si avvicinavano a noi e non affrontando le sfide del futuro.
Siamo stati prudenti ricadendo nella zona della comodità degli ideali imperialistici del passato, o dei governi post-fascisti o persino, oserei dire, del nuovo pensiero del XX secolo relativo alla vita umana e ai diritti dell'uomo.
Poiché la complessità del mondo di oggi è molto diversa e ben più varia di quanto non potesse essere proposto da qualsiasi singola ideologia o singolo programma.
E lei ha giustamente citato l'importanza dell'impegnarsi con altri governi del mondo: con la Cina per risolvere il problema del Ciad e del Sudan, garantendo che i problemi relativi all'Africa e al mondo in via di sviluppo vengano affrontati di petto.
Oggi stiamo già commemorando sette operatori di pace in Sudan che hanno perso le loro vite in una missione delle Nazioni Unite, semplicemente perché i governi non sono intervenuti adeguatamente e non hanno esercitato pressione sulle autorità del Ciad e del Sudan al fine di proteggere le vite dei profughi e dei richiedenti asilo.
E' molto positivo pronunciare parole confuse qui in Parlamento sull'importanza dell'immigrazione e del consentire la libera circolazione delle persone.
E' meglio consentire alle persone di restare a casa.
Vengo dall'Irlanda, un paese che per un secolo ha dovuto esportare 12 milioni di suoi cittadini.
Nessuno di loro voleva lasciare l'Irlanda.
Sono stati costretti a farlo.
Se diamo alle persone l'opportunità di restare nei loro paesi, offriamo loro sostegno attraverso i meccanismi delle politiche che elaboriamo, sia in campo commerciale che in altri ambiti, allora possiamo riuscirci.
Infine, Signor Presidente in carica del Consiglio, in precedenza lei ha parlato del modo in cui pensava che la sua posizione fosse legittima nel presentare al parlamento la ratifica del Trattato di Lisbona e che fosse l'unico modo di farlo.
Concordo con lei.
Questo è vero per la Francia.
Ma è altrettanto legittimo il diritto di indire un referendum che dovrebbe sempre essere tutelato.
Non è un'alternativa.
Ci sono problemi e difficoltà relativi al risultato in Irlanda, ma non è solo un problema che riguarda il rapporto dell'Irlanda con l'Europa.
Ciò riflette un più profondo malessere delle persone e dell'Europa.
(FR) Signor Presidente, in questo momento vorrei chiederle la posizione della Presidenza francese riguardo alla diversità linguistica.
La diversità è un principio fondante dell'Europa.
Tutte le lingue del mondo fanno parte del patrimonio dell'umanità, e le istituzioni pubbliche hanno il dovere di intraprendere iniziative volte a proteggerle.
(ES) Signor Presidente, le conclusioni del Consiglio del 22 maggio sul multilinguismo hanno invitato la Commissione a redigere un quadro dettagliato sull'argomento, la quale ha annunciato che lo farà entro l'autunno.
Quali saranno la posizione e le azioni della Presidenza francese relativamente alla politica in materia di multilinguismo?
Quale sarà la posizione della Presidenza e quale ruolo intende conferire alle lingue comunitarie non ufficiali, che vengono anche chiamate "regionali” e "minoritarie”?
Perché, signor Presidente, aspettando il voto del Senato francese della prossima settimana, la Francia è attualmente un cattivissimo esempio per tutti noi che crediamo che la diversità linguistica sia patrimonio comune di tutti gli europei.
(L'oratore prosegue l'intervento in lingua basca)
(EN) Signor Presidente, desidero rispondere al Presidente Sarkozy.
Lei è un oratore molto abile, Presidente Sarkozy, ma non sono sicuro che lei sia un buon ascoltatore.
Il programma della Presidenza che lei ha illustrato questa mattina dimostra che lei desidera un'Unione europea che controlli letteralmente ogni singolo aspetto delle nostre vite, tutto dalla politica comune in materia di immigrazione fino al modo in cui gestiamo i nostri ospedali e le nostre società di calcio.
Ho inoltre percepito dalle sue osservazioni che lei desidera che noi siamo molto isolati dal resto del mondo, che non commerceremo con le persone che non hanno i nostri stessi standard.
Ma la cosa peggiore, è l'assoluta arroganza nell'affermare che lei conosce più di tutti il progetto europeo.
Lei dimostra disprezzo, non solo per il popolo irlandese, ma per lo stesso concetto di democrazia di cui lei dice di essere un campione.
Lei ha affermato che il presidente polacco deve mantenere la sua promessa, che deve ratificare il Trattato poiché questo era il suo accordo.
Bene, gli irlandesi hanno parlato.
Rispetterete il voto irlandese?
Manterrete la vostra parte del patto secondo cui il Trattato è morto?
Non credo che lo farete, vero?
Gli europei non vogliono una maggiore integrazione politica.
Per questo motivo in Francia hanno detto "no”, e in Olanda hanno detto "no”, e se avessimo votato in Gran Bretagna, una maggioranza schiacciante avrebbe detto "no”.
Quale prezzo ha la democrazia, Presidente Sarkozy? Lei si recherà a Dublino il 21 luglio.
La prego di non cercare di fare con gli irlandesi ciò che ha fatto in Francia, tentando di evitare un secondo referendum, cercando di fare cambiare le loro norme e ratificare questo Trattato per vie secondarie.
Questo vorrebbe dire dimostrare massimo disprezzo per la democrazia.
La prego di non farlo.
(FR) Signor Presidente, signor Presidente in carica del Consiglio, al fine di soddisfare le nostre aspettative e quelle dei nostri concittadini, il Consiglio che lei presiede e il Parlamento devono dimostrare una volontà politica chiara, comprensibile e concreta.
La sua presenza a capo del Consiglio è già garanzia di determinazione.
Sotto questo aspetto, abbiamo osservato, qui a Strasburgo e a Bruxelles, la qualità della preparazione per questi sei mesi di Presidenza, e quanto si siano resi disponibili i membri del governo francese.
Le priorità da lei appena delineate sono quelle giuste per rispondere alle preoccupazioni dei cittadini comunitari.
Analogamente, le altre sfide da lei sottolineate, tra cui la governance economica della zona euro in risposta all'esplosione globale dei prezzi delle materie prime e degli idrocarburi, o la creazione di uno spazio di stabilità e prosperità nel bacino del Mediterraneo, sono del tutto rappresentativi del suo impegno per un'Unione europea che sia più reattiva ai problemi, nonché più attenta alla sua popolazione.
In risposta all'opinione pubblica, in cui vi sono dei dubbi e le persone a volte cedono alla tentazione di ritornare a risolvere i problemi a livello nazionale, è più che mai importante sottolineare che il nostro continente ha un numero considerevole di risorse ed è ancora una delle zone rare di stabilità in un mondo sempre più imprevedibile.
L'Unione europea dovrebbe cercare di dimostrare che non subisce la globalizzazione senza tutelare i propri cittadini, e accolgo positivamente il suo impegno nel dimostrarlo.
Infine, poiché l'Unione sta attraversando una significativa crisi di fiducia, desideriamo sinceramente che la Presidenza francese ponga fine ai più di 15 anni di sforzi intesi a riformare il funzionamento dell'Europa allargata.
Abbiamo bisogno che il Trattato di Lisbona entri in vigore al più presto, cosa che lei ha affermato con decisione.
Noi tutti abbiamo fiducia che lei negozierà con i nostri amici irlandesi e convincerà i pochi Stati membri che ancora esitano a ratificare il Trattato e a farlo una volta per tutte.
Signor Presidente, lei ha dichiarato lo scorso fine settimana che non era pronto a rimettere in tasca la sua bandiera europea, e infatti l'abbiamo vista innalzarla sotto l'Arco di Trionfo accanto alla bandiera francese.
Lo interpretiamo come un gesto simbolico quale prova della sua determinazione ad agire a servizio della Comunità e la ringraziamo, signor Presidente.
(EN) Signor Presidente, se posso solo rivolgermi al Presidente in carica del Consiglio e dirgli che sono Rasmussen I, da non confondere con Rasmussen II, ma voglio garantirgli una cosa.
Lei ha parlato in modo saggio del nuovo Trattato di Lisbona, e all'onorevole Farage dico che ha dimenticato il caso danese.
Abbiamo votato "no” a Maastricht, ma abbiamo votato "si” all'accordo di Edimburgo e non avremmo neanche sognato di affermare che poiché abbiamo votato in modo contrario in prima istanza, avremmo bloccato il resto d'Europa.
Non l'avremmo mai affermato.
L'onorevole Farage si sbaglia: non è questa la democrazia.
Desidero garantire a lei, signor Presidente in carica del Consiglio, nonché alla Francia, che in Danimarca abbiamo trovato una soluzione, e la troveremo anche per il popolo irlandese.
La mia seconda osservazione è la seguente: ho un appello da farle a nome del partito socialdemocratico europeo e di tutti i miei colleghi e leader nonché della mia famiglia politica.
La mia richiesta è che lei aggiunga un'altra priorità alle sue quattro.
La mia priorità, e auspico sarà la sua, so che lo è, riguarda i posti di lavoro, riguarda la crescita, riguarda la sostenibilità.
Lei ha affermato, e sono stato molto felice di sentirglielo dire, "Occorre una migliore regolamentazione dei mercati finanziari”.
Non potrei essere più d'accordo con lei.
Proprio adesso stiamo lavorando in questa stessa Aula all'approvazione di una relazione, e rivolgo un appello ai miei colleghi dei gruppi PPE-DE e ALDE, e auspico che saremo in grado di presentare alla Presidenza francese una relazione saggia su una migliore regolamentazione.
Sto parlando di trasparenza.
Sto parlando di migliore regolamentazione sull'equità, i premi e le opzioni sulle azioni e tutto il resto di cui lei ha parlato così saggiamente.
Mi riferisco all'affidabilità, la responsabilità, di garantire che il mercato finanziario sia una potenza finanziaria paziente a lungo termine per le nostre necessità di investimenti a lungo termine, e di più numerosi e migliori posti di lavoro.
A questo è connessa un'altra idea per lei.
Ha ragione nell'affermare che stiamo riducendo la crescita in questo momento, attualmente stiamo perdendo posti di lavoro, in particolare nel Regno Unito, in Spagna ma anche in Francia.
Per quale motivo non adottiamo una nuova iniziativa per la crescita, una nuova azione di investimenti coordinati?
Immagini il seguente scenario: se investiamo solo un centesimo in più insieme nell'istruzione, nella struttura, in tutte le questioni pertinenti, entro i prossimi quatto anni avremo almeno 10 milioni di posti di lavoro oltre a quelli già esistenti.
Immagini che cosa potremmo fare insieme.
Lei ha affermato che lo sport vale di più dell'economia di mercato.
Aggiungerei: sono d'accordo, e questo vale anche per tutta l'Europa.
L'Europa è qualcosa di più dell'economia di mercato.
Si tratta di posti di lavoro e di persone.
Occupiamoci di loro.
Auguro alla Presidenza francese ogni successo.
(FR) Signor Presidente, lei ha dichiarato che "la Francia non può giudicare il 'no' irlandese”.
(DE) Concordo.
Il "no” irlandese deve essere rispettato.
E' nel pieno diritto dei cittadini irlandesi votare come hanno votato.
Tuttavia, anche tutti gli altri paesi in Europa hanno il diritto di proseguire sulla strada di un'Europa più trasparente e democratica, che sia maggiormente in grado di intraprendere iniziative.
Il Trattato di Lisbona è un passo in tale direzione.
Pertanto, accolgo con favore il fatto che la ratifica prosegua.
Tuttavia, ritengo anche, e su questo punto non condivido il suo punto di vista, mi trova in disaccordo, che sarebbe positivo parlare apertamente dell'Europa a più velocità che già esiste.
Pensi all'euro, all'accordo di Schengen, alla Carta dei diritti fondamentali e a molti altri ambiti.
Le sensibilità e i desideri degli Stati membri dell'Unione europea si riflettono nella loro scelta di diverse velocità per impegni che assumono insieme.
Un'Europa a più velocità fa sì che i paesi che desiderano collaborare maggiormente lo facciano, motivo per cui è importante mantenere il principio volontario in Europa.
E' importante che i paesi che desiderano collaborare per qualcosa lo facciano su base volontaria e che tutti i paesi abbiano l'opzione di aderire in qualsiasi momento.
Nessuno di essi dovrebbe essere costretto a un maggiore grado di solidarietà.
Un'Europa a più velocità semplifica inoltre la prosecuzione dei negoziati di adesione.
Ritengo sia sbagliato che la Croazia e la Turchia vengano punite perché la maggioranza del popolo irlandese ha votato "no”.
Signor Presidente in carica del Consiglio, lei è giustamente orgoglioso che il suo paese sia la patria dei diritti umani.
I diritti umani sono senza tempo; sono universali. I Giochi olimpici sono una manifestazione sportiva, non un evento politico.
Pertanto, ritengo sbagliato che lei voglia recarsi in Cina per la cerimonia di apertura, e sono felice che il Presidente del Parlamento europeo, l'onorevole Pöttering, non andrà in Cina.
Signor Presidente in carica del Consiglio, mi consenta di dire per concludere che lei ha trovato sulla sua sedia gli auguri di molte mie colleghe donne, una rosa e una lettera.
La lettera le chiede di svolgere il suo ruolo nel coinvolgere un maggior numero di donne ai vertici dell'Unione europea.
Le donne ripongono le loro speranze in lei quale "idolo delle donne”.
Mi consenta di aggiungere un'altra richiesta: in qualità di rappresentante democraticamente eletta, auspico che lei ci sostenga nel garantire la capacità del Parlamento europeo di adottare una decisione indipendente circa le sue basi.
(PL) Signor Presidente, signor Presidente in carica del Consiglio, innanzi tutto desidero porgerle le mie sincere congratulazioni per aver assunto la Presidenza dell'Unione europea.
Non sarà una Presidenza facile.
Coincide con un periodo difficile, ma ovviamente le auguro successo.
L'Irlanda ha rifiutato il Trattato di Lisbona.
Non possiamo escludere la possibilità che questo paese cambi opinione in futuro, ma non è assolutamente accettabile cercare di influenzare la decisione irlandese con delle minacce, così come i francesi e gli olandesi non sono stati minacciati quando hanno respinto il Trattato tre anni fa e iniziato i problemi di oggi.
I paesi dell'Unione europea non devono essere divisi tra migliori e peggiori.
Pertanto, la ringrazio per aver dichiarato oggi che nessuno dei 27 Stati membri può essere escluso dalla famiglia europea, come la signora che ha parlato prima di me, l'onorevole Koch-Mehrin, forse avrebbe desiderato.
Signor Presidente, vorrei inoltre cogliere questa opportunità per ringraziarla per la recente apertura del mercato del lavoro francese ai polacchi, tra gli altri.
Abbiamo aspettato a lungo che ciò accadesse, più a lungo che in altri paesi, ma meglio tardi che mai.
Nel discorso di oggi non ho sentito alcun riferimento al nostro più grande vicino europeo, l'Ucraina.
Tuttavia, auspico che il vertice previsto per il 9 settembre 2008 a Evian ci avvicinerà in modo significativo alla firma di un accordo di associazione con l'Ucraina.
Dopotutto, in questo momento è di particolare importanza un segnale chiaro da parte nostra agli amici in Ucraina, in particolare in un periodo in cui vi sono altre minacce da parte della Russia.
Infine, a nome dei milioni di europei che attualmente subiscono i prezzi in costante crescita, vorrei ringraziarla, signor Presidente, per i suoi sforzi intesi a ridurre l'IVA sul carburante.
Auspicherei che durante la Presidenza francese riusciate a convincere gli altri leader di questa idea, compreso il primo ministro del mio paese, la Polonia.
(DE) Signor Presidente, onorevoli colleghi, desidero porgere esplicitamente le mie congratulazioni al Presidente in carica del Consiglio.
E' il 29simo Presidente del Consiglio di cui ho esperienza, e devo dire senza riserve che non ho mai assistito a un'illustrazione del programma così convincente e a una simile idea dell'Europa, e lo dico in tutta onestà.
(Applausi)
C'è stata solo un'altra volta in cui ho accolto persino più calorosamente un Presidente in carica del Consiglio, ma è stato solo all'inizio.
Alla fine, non ha realizzato nulla che fosse in agenda.
Era il Primo Ministro britannico Tony Blair.
Siamo certi, Presidente Sarkozy, che terminerà la sua Presidenza del Consiglio entro sei mesi con ottimi risultati.
Il modo in cui ha spiegato tutto oggi, il modo in cui ha affrontato i punti sollevati dai nostri deputati, il fatto che lei stesso conosca i documenti, e che non ci stia presentando una "lista dei desideri” ma una serie di priorità sostenute da un buon ragionamento, tutto questo mi infonde la speranza che lei sia realmente in grado di realizzare il suo ambizioso programma.
Se si tratta di collaborare con lei per completare il pacchetto climatico, può contare sul sostegno di questo Parlamento.
Tuttavia, temo sia più probabile che vi siano ulteriori problemi in sede di Consiglio, problemi relativi alla responsabilità del Consiglio e dei singoli Stati membri: che le quote previste non verranno accettate.
Concordiamo inoltre con lei che l'energia nucleare debba essere rappresentata in questo pacchetto climatico.
In quest'Aula esiste un'evidente maggioranza a favore dell'uso civile dell'energia nucleare.
Non lasci che quelle T-shirt la confondano.
Per quanto riguarda la Germania e la Francia che desiderano assumere insieme la leadership dell'Unione europea in questioni significative, non per le importanti dichiarazioni di natura politica globale, siamo dalla sua parte.
Devo dirle che l'onorevole Koch-Mehrin non stava certamente ascoltando quando lei ha spiegato i motivi della sua posizione riguardo alla Cina.
E' stato un seminario di affari esteri per questo Parlamento, e non posso far altro che incoraggiarla a restare coerente e diretto come è lei in queste questioni.
(FR) Signor Presidente, signor Presidente in carica del Consiglio, signor Presidente della Commissione, 10 paesi producono il 60 per cento delle emissioni globali di biossido di carbonio.
Tra questi 10 paesi solo uno è europeo, la Germania.
I 27 Stati membri dell'Unione europea rappresentano solo il 14 per cento delle emissioni globali.
Gli Stati Uniti, il 17 per cento; il Brasile, la Russia, l'India e la Cina, hanno emissioni complessive che superano di un terzo le emissioni globali di biossido di carbonio.
Tutto questo dimostra che le iniziative europee intese a combattere il cambiamento climatico continueranno a essere inutili senza sforzi che siano paragonabili da parte di americani, cinesi e altre nazioni industrializzate.
Nell'attendere un accordo di questo tipo, l'Europa deve lottare contro le emissioni di carbonio.
Attualmente in Europa non sta investendo alcun grande gruppo industriale.
ArcelorMittal sta chiudendo in Francia ma investendo in Brasile, Russia, Turchia, India e Cina.
La ThyssenKrupp investe in Brasile; il gruppo austriaco Vöest in India.
In Africa settentrionale si stanno al momento costruendo 10 fabbriche per la produzione di vetro soffiato destinato al mercato europeo.
In assenza di un impegno specifico da parte di altri paesi industriali, l'Europa deve dimostrare adesso la sua determinazione nel difendere la sua produzione industriale, il suo know-how industriale.
Imporre sacrifici ai cittadini europei non servirà a nulla se il resto del mondo non segue lo stesso esempio.
(Applausi)
(FR) Signor Presidente, signor Presidente in carica del Consiglio, al pari del Presidente del Parlamento europeo e di molti altri onorevoli colleghi, sono figlio delle rovine della seconda guerra mondiale, e quindi apprezzo molto la dedizione che lei ha posto nel suo discorso, che ha ignorato lo scetticismo.
Ritengo che quest'ultimo appartenga allo spirito di Monaco, e che sia l'acido che scioglie la volontà europea.
Questo è il motivo per cui ho molto gradito l'energia che lei ha posto in un discorso che, come ha appena detto l'onorevole Lulling in televisione, per esempio, troviamo sia chiaro, preciso e, lo dico con tutta sincerità, convincente.
La seconda osservazione che vorrei formulare, signor Presidente, è che certamente lei ha ragione e deve essere detto in quest'Aula.
I timori in Europa e le minacce esistevano di sicuro ampiamente durante la sua costruzione negli anni '50, ma poiché la natura di queste paure è cambiata, oggi ne esistono naturalmente ancora molte.
Per questo motivo occorre vi sia una risposta assolutamente determinata.
Sono molto soddisfatto delle priorità: lo dirò francamente, poiché sono reali, e in particolare la politica in materia di migrazione che verrà condotta dal suo Ministro Hortefeux, il nostro ex collega deputato.
Due anni fa ho avuto l'onore di rappresentare il Parlamento europeo alla Conferenza Europa-Africa a Rabat.
Per la prima volta essa riuniva i paesi che avevano le stesse responsabilità, che fossero paesi di origine, transito o destinazione degli emigranti e, come ha affermato l'onorevole Watson un attimo fa, credo sia molto importante, in particolare (perché no?) attraverso la struttura dell'Unione per il Mediterraneo, disporre di una nobile politica di vicinato e controllo.
Infine, un ultimo punto, signor Presidente, non dimentichi che la ragione per cui l'Europa ha un'influenza unica nel mondo è che è la culla della civiltà; poiché è la sua cultura che consolida le nostre differenze; in quanto la cultura è la piattaforma dei nostri sistemi politici, ed è questo il motivo per cui veniamo considerati in un modo del tutto diverso.
La sua energia sarà probabilmente necessaria anche se ci sarà bisogno di determinazione nel campo della cultura.
(CS) Signor Presidente, desidero innanzi tutto esprimere la mia soddisfazione per il fatto che la Francia abbia aperto il suo mercato del lavoro ai nuovi Stati membri dal 1° luglio e quindi rimosso uno degli ultimi ostacoli tra i vecchi e i nuovi Stati membri.
Auspico solo che il Cancelliere Merkel segua questo esempio.
La Francia, la Repubblica ceca e la Svezia, hanno preparato assieme un programma di Presidenza di 18 mesi, e sono lieto che questa consideri prioritaria la questione energetica, che è assolutamente fondamentale, nonché la questione della riforma della politica agricola comune, poiché è connessa al quadro finanziario per il periodo successivo al 2013, e quindi alle risorse che avremo disponibili in futuro.
Apprezzo che la Francia intenda risolvere le attuali questioni e problemi, poiché è questo ciò che preoccupa e interessa ai cittadini.
Per quanto riguarda i problemi istituzionali, non parlo quale membro del PPE, ma del DE, pertanto probabilmente non è una sorpresa che potremo non essere in completo accordo su questo aspetto.
Ritengo che non possiamo fermarci davanti al Trattato di Lisbona come un coniglio terrorizzato.
Non è la fine del mondo e non desideriamo creare un'atmosfera di crisi, quindi la situazione deve essere risolta in modo tranquillo, senza alcuna pressione politica, senza trucchi giuridici e in conformità delle nostre norme. Tali norme dichiarano che nessun trattato può entrare in vigore in assenza di accordo unanime e al momento non abbiamo questo accordo.
Non credo sia impossibile ampliarsi ulteriormente in mancanza del Trattato di Lisbona. Ritengo che almeno la Croazia possa essere ammessa nell'Unione europea senza il Trattato di Lisbona.
Analogamente, non credo che dobbiamo scegliere tra Nizza o Lisbona. Abbiamo certamente numerose opzioni e dobbiamo essere in grado di risolvere la situazione in modo moderato e senza isteria.
In ogni caso, signor Presidente, le auguro un grande successo nella sua leadership dell'Unione europea.
Signor Presidente, onorevoli colleghi, abbiamo seguito l'iniziativa di Unione per il Mediterraneo, che sarà alla base del Summit di domenica prossima a Parigi e noi auguriamo un successo a questa iniziativa.
Io, però, vorrei puntualizzare alcune cose.
Questa iniziativa tende a rafforzare la dimensione multilaterale euromediterranea.
Io credo che sia giusta e dobbiamo andare in questa direzione.
Credo che se c'è una politica da vedere criticamente, è invece il vicinato con i Paesi del Sud, perché la politica di vicinato, al contrario, mette in competizione tra loro Paesi che sono molto divisi.
Allora, noi dobbiamo insistere per l'integrazione tra questi Paesi e tra loro e l'Europa e anche lì canalizzare le risorse.
Io le dico apertamente, Presidente, che non abbiamo affatto apprezzato - e lo dico anche al Presidente Barroso - il fatto che avete interrotto i finanziamenti al programma Audiovisuel Méditerranée, che era l'unico strumento di coproduzione culturale.
Lei ha detto che c'è un'eccezione culturale europea ma io aggiungo, Presidente, che c'è un'eccezione culturale euromediterranea.
Se voi vedete i primi venti intellettuali del mondo, ne trovate tra i primi dieci molti di cultura musulmana e moltissimi euromediterranei.
Allora, cerchiamo di aiutarci nel mettere in moto delle politiche efficaci per cambiare la vita di tante persone in questi Paesi, soprattutto dei giovani e delle donne, che vedono l'Europa come una speranza.
A noi non servono buoni allievi: a noi serve cambiare la realtà di questa relazione e il Parlamento è disponibilissimo a collaborare con la sua Presidenza se saprà andare in questa direzione.
(ES) Signor Presidente, le priorità della Presidenza francese dell'Unione europea sono priorità realistiche che ritengo sufficientemente in grado di rispondere a quanto il Presidente della Commissione, Durão Barroso, affermava, alle critiche sul fatto che l'Europa è impotente e incapace di rispondere alle preoccupazioni quotidiane dei nostri cittadini: il problema costituzionale, i prezzi di generi alimentari ed energia, l'Europa di difesa, e l'immigrazione.
Oggi, la morte di un immigrato in un autocarro frigo nell'Eurotunnel, o gettato in mare da un'imbarcazione patera diretta alle Canarie, come accaduto appena qualche ora fa, è solo una delle più grandi tragedie contemporanee.
E' un problema serio e urgente e l'Unione europea deve occuparsene con una risposta adeguata.
Il Presidente del gruppo del Partito popolare europeo (Democratici cristiani) e dei Democratici europei, l'onorevole Daul, ha parlato della necessità di mobilitare la volontà politica e ritengo che a questa Presidenza non manchi assolutamente la volontà politica.
Tuttavia, signor Presidente, la volontà politica è necessaria, ma non sufficiente: contano anche le circostanze, e anche se queste sono passeggere, a breve termine o temporanee, quando esistono ci riguardano e ci pongono limiti, e accolgo positivamente il fatto che il Presidente Sarkozy abbia dichiarato che occorre trasformare le circostanze in opportunità.
Mi dispiace che l'onorevole Schulz non sia presente adesso, poiché quando ha parlato di spot ha ricordato una particolare circostanza.
Vorrei che la maglia gialla ritornasse spagnola, come nella prima tappa del Tour de France.
Tuttavia, lei ha ragione, signor Presidente in carica del Consiglio, che lo sport necessita di una dimensione europea, e molti eurodeputati mi hanno chiesto di formularle la richiesta di considerare se non fosse appropriato che gli atleti francesi uomini e donne che parteciperanno alle Olimpiadi, di cui abbiamo discusso oggi in quest'Aula, indossino un simbolo dell'Unione europea accanto alla bandiera nazionale, affinché altri Stati membri possano aderire a questa iniziativa su base volontaria.
Signor Presidente in carica del Consiglio, auspichiamo che la Presidenza francese sarà in grado di raccogliere le forze e forgiare i consensi affinché, come lei ha proposto, l'Unione europea possa progredire in modo decisivo sotto la sua Presidenza.
(FR) Signor Presidente, signor Presidente in carica del Consiglio, lei desiderava porre la sua Presidenza sotto l'egida dell'Europa che protegge, e credo che vi sia di fatto un'aspettativa molto grande tra i cittadini europei.
Tuttavia, questo è il motivo per cui esiste una contraddizione al riguardo, e lei ha compreso il messaggio fondamentale del gruppo socialista al Parlamento europeo, poiché non è stato conferito alla dimensione sociale dell'integrazione europea lo status di una delle quattro priorità principali della sua Presidenza.
Infatti, come abbiamo osservato nei recenti referendum, alle persone viene chiesto delle istituzioni e dei trattati, ma in realtà rispondono sulla base del progresso dell'integrazione europea, e infine delle politiche europee.
Ritengo che il disequilibrio che è stato creato negli ultimi anni tra il progresso dell'integrazione economica, che è stato perseguito il che è positivo, e la stagnazione della dimensione sociale, sia una delle ragioni del disincanto tra i cittadini dell'Unione, della disaffezione nei confronti delle istituzioni europee.
Per questo motivo il problema non è affermare che l'Europa dovrebbe essere coinvolta in tutti i problemi sociali, ma anzi che dall'esistenza di un mercato unico, compreso il mercato unico del lavoro, occorre vi siano norme comuni per la lotta alle disuguaglianze, che altrimenti condurrebbero al dumping sociale, nonché di garantire che ci si concentri al massimo, al meglio, sugli elementi di convergenza, anziché trascinare verso il basso le situazioni sociali.
La Commissione ha appena pubblicato un'agenda sociale, ma se il Consiglio non si impegna in alcune questioni concrete, lei ha parlato di un'Europa concreta, al fine di rafforzare i poteri dei comitati di impresa europei, di proteggere i lavoratori a tempo determinato, di migliorare la direttiva sul distacco dei lavoratori affinché, e questo deve essere aggiunto, esista una direttiva sulla tutela dei servizi pubblici e dei servizi sociali nell'interesse generale, allora non ci sarà una risposta a questa necessità di protezione.
Una delle sue priorità è l'Europa dell'immigrazione, ma questa non può essere ridotta a un'Europa di espulsioni.
Questo è il motivo per cui dobbiamo aggiungere a questo un patto per l'integrazione, di cui abbiamo discusso con il Ministro Hortefeux, un patto per lo sviluppo.
Lei è appena tornato dal G8; l'Europa e alcuni Stati membri, tra cui la Francia, sono stati accusati di non rispettare i loro impegni in termini di aiuti pubblici allo sviluppo.
Garantisca che, nel corso della sua Presidenza, l'impegno di arrivare allo 0,7 per cento del PIL venga rispettato, che sarà più efficace della terribile "direttiva in materia di rimpatrio”, nel contribuire a una gestione dell'immigrazione internazionale in modo più effettivo.
(PL) Signor Presidente, signor Presidente in carica del Consiglio, signor Presidente della Commissione, concordo con il Presidente in carica del Consiglio.
E' un momento difficile per l'Europa.
Ognuno di noi lo sente a livello personale, anch'io.
Quando ero responsabile per i negoziati di adesione del mio paese all'Unione europea, ho fatto tutto ciò che potevo al fine di garantire che la futura cooperazione europea risultasse positiva.
Desidero inoltre sottolineare che oggi, fortunatamente, non ci sono problemi con il sostegno polacco all'Unione europea e al Trattato.
Una maggioranza significativa nel parlamento polacco ha votato a favore del Trattato e quasi l'80 per cento dei polacchi sono a favore dell'adesione all'Unione europea.
Appoggio la valutazione del Presidente in carica del Consiglio.
Dobbiamo agire a nome e per conto dei nostri cittadini.
La priorità di noi politici è un pacchetto in materia di energia e di clima, ma dobbiamo fare tutto il possibile al fine di garantire che la sua attuazione non colpisca gli europei con prezzi elevati e la perdita di competitività della nostra economia.
Questo pacchetto deve essere adottato molto rapidamente, ma non sarebbe positivo se venisse prima la velocità e poi la deliberazione.
Il nostro pacchetto dovrebbe essere la prova della nostra leadership nella lotta contro il riscaldamento globale.
Concordo che ne abbiamo bisogno, prima a Poznań e poi a Copenaghen; ma tale pacchetto non sarà da esempio a nessuno.
Nessuno lo seguirà se l'economia europea perde tempo nella sua attuazione.
Pertanto, sono felice che lei si accorga di questi rischi, signor Presidente in carica del Consiglio, e che pensi che i principi dello scambio delle emissioni, poiché è di questo che si tratta fondamentalmente, verranno ripristinati in buona fede.
Abbiamo esperienza.
Il regolamento REACH è stato modificato notevolmente in Parlamento con il coinvolgimento del Consiglio e della Commissione, a beneficio di tutti.
Possiamo proseguire sulla stessa strada.
Signor Presidente in carica del Consiglio, posso congratularmi con lei per aver preso le redini dell'Europa.
Le auguro successo nei due problemi più importanti dei prossimi sei mesi: il Trattato e il pacchetto in materia di energia e di clima.
(FR) Signor Presidente, signor Presidente in carica del Consiglio, lei dovrà prendere per le corna il toro dei dubbi di Lisbona; la Francia ha già molta esperienza nell'arte di far procedere l'integrazione europea a volte in avanti e a volte indietro.
Le chiedo di trovare una soluzione per gli irlandesi, rispettando al contempo la volontà della schiacciante maggioranza degli europei, che ha anch'essa un valore.
Desidero inoltre affermare che, da un punto di vista sociale, il Trattato di Lisbona contiene la Carta dei diritti fondamentali, contiene il modello sociale europeo.
Quindi, per esempio, più di un milione di firme sono state già raccolte dagli europei disabili, che rappresentano una famiglia su quattro e sono favorevoli al Trattato poiché elimina una discriminazione secolare.
Pertanto, lei ha il consenso alle sue spalle per proseguire e integrare il modello sociale.
Per quanto riguarda l'immigrazione, lei si è rivolto alla sinistra, ma riconoscerà anche che i governi di sinistra hanno avuto le idee che le hanno consentito di elaborare un pacchetto meno chiuso e più progressista, che ritengo il Parlamento possa migliorare ulteriormente, ma dobbiamo lavorare senza sosta su questa questione.
Inoltre, signor Presidente, e questo in diretta connessione con l'immigrazione, lei ha parlato della PAC, ma non ha fatto riferimento ai negoziati di Doha; non è meno importante che l'Europa unita sia in grado di trovare una soluzione e rispondere agli Obiettivi del Millennio, poiché fa tutto parte dello stesso pacchetto; occorre impiegare la nostra abilità economica al fine di far progredire tutta l'umanità.
Signor Presidente, onorevoli colleghi, Signor Presidente del Consiglio, in quanto Presidente della delegazione italiana del Partito popolare europeo, sono lieto che Ella ha assunto la guida dell'Europa e sono lieto di ciò che ha detto.
Lei trasmette entusiasmo ed orgoglio.
Lei crede e fa credere in un'istituzione, l'Europa, che ha molti problemi e che ha bisogno proprio di guide sagge, illuminate e consapevoli, quale lei dimostra di essere.
L'Italia è da sempre unita alla Francia da grandi legali culturali e sociali: due Paesi che hanno fondato e costruito con grande sacrificio l'Europa, che oggi tutti qui dentro il dovere di far crescere.
Chi vive dall'interno questa istituzione sa quante difficoltà si incontrano nel portare avanti il processo di sviluppo e di integrazione, perché questo processo va costruito fra popoli di diverse storie, culture, di diversi stati sociali e tradizioni.
Non giovano certo le posizioni politicamente strumentali espresse poco fa dall'onorevole Schulz nei confronti dell'attuale e popolarissimo governo italiano.
Tuttavia, è un processo che va sviluppato nonostante le amarezze che talvolta comporta.
Il trattato di Lisbona, ottimo trattato, sta subendo una battuta d'arresto che deve essere superata con tanta buona volontà, non emarginando chi non ha capito.
Però condivido quanto lei ha detto: prima di qualunque ulteriore ampliamento, bisogna definire le nuove regole, pur non lasciando l'Irlanda a se stessa.
L'ondata immigratoria cui è sottoposta l'Europa, e in particolare alcuni Stati membri, e principalmente il mio Paese e quelli dell'area del Mediterraneo, va regolata e vista come problema comune e non come motivo per fare dei distinguo o addirittura per penalizzare in modo strumentale Paesi che già fanno tanti sacrifici.
Le popolazioni dei nostri Paesi vanno salvaguardate e l'integrazione va costruita con ragionevolezza.
Signor Presidente, il governo e il popolo italiano guardano con attenzione e fiducia al suo mandato, nella certezza che la storia e la grandezza sociale di cui lei oggi è portatore, saranno per l'Europa un'iniezione di speranza e di sviluppo.
(HU) Tre osservazioni, in qualità di unica oratrice della parte orientale del Muro di Berlino.
Mi dispiace che le pari opportunità siano state tralasciate dal discorso del Presidente.
Fortunatamente, signor Presidente in carica del Consiglio, noi donne di sette partiti politici abbiamo descritto con precisione ciò che desideriamo in una lettera: è il fiore, il nostro fiore per lei, signor Presidente.
Innanzi tutto, accolgo con favore gli sforzi a livello europeo della Presidenza francese negli interessi della parità sociale tra i generi, ma al contempo sembra contraddittorio che le istituzioni locali che si occupano di pari opportunità vengano chiuse.
E' una politica diversa, rispetto a quella che la Francia sta applicando, quella raccomandata a livello europeo?
Secondo: il Presidente ha informato i cittadini francesi che nei prossimi 5 anni saranno creati 350 000 centri di assistenza all'infanzia.
Questa è una misura importante, poiché prevede pari opportunità per uomini e donne nel mercato del lavoro e un'occasione per loro di far coincidere la vita professionale e familiare.
Buona qualità, disponibilità e accessibilità per tutti sono essenziali a tal fine, poiché è uno strumento per le pari opportunità e l'integrazione.
Per quanto riguarda la vita familiare, lei ritiene che le donne saranno in grado di conciliare attività professionali e familiari se lavorano 65 ore a settimana?
Le donne sono più indifese sul posto di lavoro e generalmente non fanno parte delle organizzazioni professionali.
Sì, abbiamo bisogno di una politica comune europea in materia di immigrazione, ma deve discutere diritti e doveri di cittadini e immigrati.
Tale politica deve essere completata con la politica di integrazione dell'ammissione della nazionalità.
Grazie molte.
(EL) Signor Presidente, vorrei rivolgermi al Presidente in carica del Consiglio per dire: oggi attendevo il suo discorso con particolare interesse.
La sua posizione odierna mi ha convinto che lei smuoverà le onde nel corso dei suoi sei mesi di Presidenza.
Tutto il mondo si trova dinanzi alla più grave crisi economica degli ultimi decenni, ma l'Europa sta affrontando anche le proprie crisi.
E' ovvio che oggi l'Europa a 27 non possa operare seguendo le norme dell'Europa a 15.
Questa è la crisi istituzionale che il continente sta attraversando.
E' altrettanto ovvio che oggi alcuni Stati membri non desiderino l'unità politica per l'Europa, e che venga realizzata l'idea dei nostri predecessori.
Questa è una crisi d'identità.
La crisi istituzionale verrà risolta, ma come potrà essere risolta la crisi d'identità?
Temo esista un'unica soluzione: gli Stati membri che desiderano l'armonizzazione politica dovrebbero proseguire, e gli Stati membri che considerano l'Europa solo un'unione economica, dovrebbero rimanere indietro.
Temo, infatti, che se non procediamo con questa soluzione, a un certo punto l'Europa cesserà di essere un giocatore sulla scacchiera internazionale.
Le crisi possono provocare grandi balzi in avanti, ma solo se esiste il coraggio necessario.
Credo che lei abbia sia la capacità che il coraggio.
Sia coraggioso!
(DE) Signor Presidente, signor Presidente in carica del Consiglio, il suo orientamento di base ha il mio pieno sostegno.
Ritengo che lei sia il giusto Presidente del Consiglio in un periodo estremamente delicato, con la sensibilità necessaria per le preoccupazioni delle persone e la determinazione per guidare e riconciliare.
Mentre lei rispondeva alle domande, non ha scaricato la sua responsabilità e ha parlato fuori dai denti.
Lei non fugge, ma affronta i problemi.
Desidero sottolineare nello specifico il suo fermo impegno alla democrazia parlamentare.
Questo impegno è particolarmente importante di questi tempi poiché, in molti Stati membri, tra cui il mio paese, l'Austria, si sta verificando lo scontro tra la democrazia diretta e la democrazia parlamentare e quindi l'incapacità dei parlamenti delle democrazie parlamentari nei problemi europei.
Siamo tutti a favore della democrazia parlamentare e contro la sua incapacità.
(Applausi)
E' inoltre importante per me che lei si sia occupato direttamente della codardia o, si potrebbe dire, dei doppi standard, di molti governi e membri di governi relativamente alle loro responsabilità europee comuni, poiché i doppi standard sono una delle cause principali della mancanza di fiducia e dell'accusarsi reciprocamente cui dobbiamo porre fine.
Non chiediamo che tutti siano più coraggiosi, ma che tutti siano onesti e abbiano dei principi.
Vorrei occuparmi di altre tre questioni o più.
La prima è la sua posizione sul Trattato.
Lei non è come un coniglio terrorizzato, non sta aspettando l'Irlanda, ma sta continuando il processo di ratifica mentre si avvicina all'Irlanda.
Credo fermamente che dovremo giungere a un accordo con questo paese solo dopo che tutti gli altri 26 Stati membri avranno ratificato il Trattato.
Tuttavia, non dobbiamo lasciare sola la Croazia.
Accolgo positivamente il suo impegno ad avviare tutte le procedure entro la fine dell'anno.
Ci occorre inoltre una tabella di marcia per la Macedonia.
Chiederei anche al Consiglio di adottare una decisione sullo Small Business Act nel suo vertice di dicembre, poiché le competenze principali spettano agli Stati membri.
Abbiamo bisogno di norme giuridicamente vincolanti e non solo di un'altra dichiarazione politica pubblica.
(PL) Signor Presidente ho qualche buona notizia dalla Polonia.
Oggi, signor Presidente, si è svolta una discussione al parlamento polacco che culminerà in una risoluzione che chiede al Presidente polacco di rispettare i suoi obblighi costituzionali e firmare il Trattato di Lisbona.
Questa è la volontà del popolo polacco, di cui l'80 per cento appoggia l'Unione europea ed è molto felice di esserne membro.
Mi mostri un altro Stato in cui il sostegno all'Unione europea è così elevato.
Questo è un segnale che la Polonia rispetterà i suoi obblighi relativi al Trattato.
Un altro punto: ho una richiesta per lei, signor Presidente.
Potrebbe considerare un modo di inserire la situazione dei minori nell'Unione europea in agenda e di nominare un difensore civico, un procuratore per i problemi dei minori, sul modello del difensore civico europeo per i diritti umani?
Vorremmo che il Consiglio giungesse a un accordo e accettasse questa istituzione di cui l'Europa ha tanto bisogno.
(DE) Signor Presidente, onorevoli colleghi, se dovessi sintetizzare la discussione odierna, direi che è positivo che la Francia assuma la Presidenza in questo momento, e che lei, Presidente Sarkozy, occupi la posizione di Presidente in carica del Consiglio.
Questa è stata una giornata positiva per l'Europa e per questo Parlamento, poiché per la prima volta da lungo tempo ci troviamo nuovamente dinanzi a qualcuno che parla per l'Europa con passione, non solo con buoni argomenti.
Forse, è proprio questo ciò di cui necessitiamo per convincere gli irlandesi e persuadere nuovamente i nostri cittadini: passione e buon senso, e quest'ultimo prevede che l'Europa si mantenga entro certi limiti.
Vorrei donarle il "segreto del successo”: non abbiamo solo bisogno del Trattato in Irlanda, ma anche di una nuova cultura della sussidiarietà.
Ci occorrono limiti in Europa relativamente al resto del mondo, ma anche al suo stesso interno.
Una nuova cultura della sussidiarietà porterà all'Europa nuovo consenso; sono totalmente d'accordo con il Presidente Barroso al riguardo.
Buona fortuna, Presidente Sarkozy.
(EN) Signor Presidente, porgo il benvenuto al Parlamento europeo al Presidente Sarkozy.
Ho naturalmente apprezzato il suo contributo ponderato e ben argomentato.
In qualità di eurodeputato irlandese, anch'io lo accoglierò quando verrà in visita in Irlanda come Presidente dell'Unione europea, un Presidente che sta compiendo progressi concreti al fine di migliorare le vite dei cittadini.
Questo è scaturito chiaramente dalle sue priorità.
Valuto inoltre positivamente le sue osservazioni sulla sicurezza alimentare e sul trovare un equilibrio al momento di imporre regolamenti e restrizioni sulle nostre aziende e imprese agricole.
Come egli stesso ha affermato, proteggere senza protezionismo.
Ho potuto percepire nella sua illustrazione e nella sua voce l'impegno per l'Europa.
Io e moltissimi cittadini irlandesi condividiamo questo impegno.
Ha parlato di superare le nostre difficoltà.
Ciò richiederà tempo e volontà di raggiungere un compromesso da tutte le parti coinvolte.
Non possono esserci scadenze.
Poiché ho promosso un voto favorevole, so che il Presidente concorderà con me quando affermo che il "no” irlandese è legittimo al pari dei "no” francese, olandese o danese.
Occorre che abbia lo stesso rispetto, e allora potremo proseguire.
Possiamo compiere progressi.
Attendo con impazienza, e gli auguro ogni bene per la sua Presidenza.
(FR) Signor Presidente, signor Presidente in carica del Consiglio, la Presidenza francese ha appena delineato i suoi obiettivi, e le auguro successo.
L'obiettivo ultimo dinanzi a lei è rafforzare l'Unione europea e la sua capacità di agire.
A tale scopo, la mancata ratifica del Trattato di Lisbona sarebbe un'opportunità persa.
L'Europa ha bisogno della Francia, in particolar modo in questi tempi difficili; ha bisogno della Francia che è stata convertita, con lei, Presidente Sarkozy, dopo il referendum francese.
Purtroppo, non è la Polonia che oggi farà avanzare l'Europa, ma un giorno lo sarà, e credo accadrà presto.
Le auguro che la Presidenza francese, con le sue politiche di integrazione europea, di immigrazione desiderata, di allargamento ai Balcani, e non necessariamente alla Turchia, riporterà agli europei la loro fiducia e il loro appoggio per l'Europa.
(EN) Signor Presidente, l'Irlanda ha impiegato 700 anni affinché gli inglesi si separassero dalla Repubblica irlandese e ora devo rimanere seduto in quest'Aula a lungo e ascoltare nuovamente le persone che abbiamo cacciato dirci cosa dovremmo fare nel nostro paese.
Credo sia un po' eccessivo.
Vi prego di lasciare che la decisione venga presa in Irlanda dal popolo irlandese.
In secondo luogo, vorrei dire al Presidente della Repubblica francese: se desidera cambiare l'opinione dei cittadini irlandesi, porti con sé l'onorevole Le Pen.
Sarà sufficiente a cambiare l'opinione degli irlandesi.
Sono stato responsabile per le elezioni per il partito Fine Gael, che fa parte del Partito popolare europeo, in quattro referendum europei: l'Atto Unico europeo, il Trattato di Maastricht, il Trattato di Amsterdam e il Trattato di Lisbona, e vorrei dirle che quest'ultimo è stato perso per molteplici ragioni.
Le persone non l'hanno capito; il governo è al potere dal 1994; i politici compaiono dinanzi ai tribunali d'inchiesta; il governo principale e i partiti di opposizione, l'istituzione politica, volevano che fosse approvato.
Vi erano timori relativi alla difesa e all'arruolamento, all'aborto e all'eutanasia, assieme ai siluri che deputati di quest'Aula facevano circolare, tassazione, occupazione, immigrazione.
Molti di questi argomenti sono stati usati dagli estremisti di destra e di sinistra.
Vorrei dire solo questo al Presidente in carica del Consiglio: la prego di prepararsi per la sua visita in Irlanda, venga preparato e sia pronto ad ascoltare.
Lei sarà davvero il benvenuto, ma è una situazione complicata e ci vorrà del tempo per risolverla.
(FR) Signor Presidente, gli europei ripongono molta speranza nella Presidenza francese, e questa speranza deve essere ben gestita.
La Presidenza deve evitare di alimentare i sogni irrealizzabili e i timori immotivati, anche nei paesi vicini e candidati.
Per quanto riguarda il Trattato di Lisbona, non vi è sufficiente incoraggiamento diplomatico per la sua ratifica.
La Presidenza deve contribuire all'elaborazione di una strategia di uscita o salvaguardia in caso di risvolti negativi.
Al fine di evitare il peggio, occorre dimostrare dal principio di essere pronti ad affrontare il peggio.
Vorrei concludere con qualche parola sul pericoloso fenomeno della rinazionalizzazione dell'Europa.
Il nazionalpopulismo è l'espressione più allarmante di questo fenomeno, ed è uno dei motivi sottesi alla propaganda a favore del "no” in Irlanda, alla xenofobia razzista in Italia, ma anche alla retorica della natura nazionale delle politiche sociali.
O l'Europa sarà sociale o crollerà.
Auspico che la Presidenza francese sia sensibile a questo aspetto della questione.
Sono spiacente ma non posso dare più la parola a nessuno.
Siamo già molto in ritardo.
Sono molto grato al Presidente Sarkozy e naturalmente anche al Presidente Barroso per averci regalato il loro tempo oggi.
Pertanto, desidero concludere dando la parola prima al Presidente Barroso e quindi al Presidente Sarkozy.
Signor Presidente, inizierò facendo brevemente eco alle congratulazioni espresse dalla larga maggioranza degli eurodeputati che hanno preso la parola: congratulazioni per la convinzione, l'entusiasmo, l'energia e la volontà politica che il Presidente Sarkozy ha dimostrato oggi in quest'Aula, e che sono sicuro che assieme ai suoi ministri e colleghi dimostrerà per tutta la Presidenza francese.
Vorrei dire che non è una totale sorpresa per me.
Ero pienamente convinto che fosse una notizia molto positiva che la Francia si stesse assumendo la responsabilità della Presidenza del Consiglio in questo periodo particolarmente complesso.
Certamente, il Presidente Sarkozy e tutti noi avremmo preferito più chiari orizzonti da un punto di vista istituzionale, ma ritengo che sia esattamente in questi momenti difficili che possiamo notare la capacità politica e valutare la grande importanza di una forte volontà politica.
Sono favorevole a questa discussione politica democratica.
Ho molte volte affermato che dobbiamo riconoscere a livello politico le differenze e i molteplici punti di vista esistenti, per esempio qui in Parlamento.
Dobbiamo conoscere il modo in cui esprimere tali differenze poiché l'Europa è diversa da un sistema politico nazionale.
Nei nostri sistemi nazionali democratici, ogni volta che si svolge una discussione politica, a volte anche nel caso di una discussione molto polarizzata, non mettiamo in dubbio la stessa legittimità dello Stato, mentre molto spesso in Europa esprimono con fermezza tali obiezioni coloro tra noi che sono a favore dell'Europa, dobbiamo affrontare coloro che sono contrari all'Europa e che sperimentano ogni tipo di populismo al fine di nuocere alle nostre istituzioni e compromettere questo grande progetto di pace e solidarietà che è il progetto europeo.
(Applausi)
Questo è il motivo per cui dobbiamo realmente essere in grado di esprimere tutti questi punti di vista, ma al contempo rafforzare la fazione europeista in questi tempi particolarmente difficili.
Siamo chiari, a giugno 2009 ci sono le elezioni europee.
Se le diverse forze politiche europee e le istituzioni comunitarie non lavorano di pari passi con una posizione costruttiva, daremo argomenti a coloro che, agli estremi, vogliono sfruttare il populismo, la xenofobia e il nazionalismo creando una relazione tra nazionalismo e paese di origine, il che è un errore.
Inoltre, cito spesso un grande autore francese, che diceva che "il patriottismo è l'amore per il proprio popolo; il nazionalismo è l'odio per gli altri”.
Possiamo amare la nostra patria e, al contempo, difendere il nostro progetto europeo con determinazione, come ha appena fatto il Presidente Sarkozy.
Auspico pertanto che la discussione che si svolgerà nei prossimi sei mesi rafforzi le istituzioni europee nonché il nostro progetto per l'Europa del futuro.
Vorrei rispondere a una domanda specifica, l'unica che mi è stata posta, e naturalmente lascio le altre al Presidente Sarkozy, che si trova in una posizione molto migliore della mia per farlo.
Tale domanda specifica mi è stata posta dall'onorevole Napolitano relativamente al programma culturale Euromed.
Sono lieto di informarla che il programma attuale, il programma culturale Euromed, ha ancora uno stanziamento pari a 15 milioni di euro per quest'anno.
E' vero che per il periodo 2009-2010 ancora non è stato deciso nulla, ma vi è molta pressione sulla spesa esterna, e in questi casi, francamente, accade che i paesi terzi interessati tendano a rendere prioritaria la cooperazione bilaterale a danno dei bilanci regionali.
Pertanto, è una questione che dovrebbe essere discussa con i paesi Euromed.
Infatti, uno degli aspetti interessanti dell'iniziativa francese intesa alla creazione di un'Unione del Mediterraneo, che per questo motivo ho sostenuto dall'inizio, è che apporta una più solida componente di cooperazione regionale.
A volte mi viene chiesto che cosa aggiunga l'Unione del Mediterraneo al processo di Barcellona.
E' certamente un elemento di maggiore impegno politico, nonché di aggiornamento politico, in particolare grazie ai vertici biennali; ma è anche la dimensione portata da specifici progetti regionali e, adesso auspico anche, da progetti molto specifici ai quali saremo in grado di aggiungere una dimensione più solida del settore privato, poiché necessitiamo ancora di maggiori risorse.
Pertanto, è l'ambito specifico in cui stiamo lavorando e, per concludere, vorrei solo dire: "Buona fortuna Francia, e buona fortuna mio caro amico Presidente Sarkozy!”.
(Applausi)
Desidero ringraziare il Presidente Barroso e il Vicepresidente Jacques Barrot per essere rimasti in Aula per 3 ore senza pause.
Signor Presidente, desidero innanzi tutto far presente che ritengo sia naturale, quando si ha l'onore di essere il Presidente in carica del Consiglio, restare in Parlamento per quante ore desidera quest'Assemblea, non solo il primo giorno della Presidenza, ma anzi le dirò, signor Presidente del Parlamento europeo, e ciascuno dei presidenti dei gruppi nonché la Conferenza dei presidenti, se desiderate che venga in particolari momenti nel corso della Presidenza, sono a disposizione del Parlamento.
Dovete svolgere il ruolo delle Istituzioni europee.
Il Parlamento europeo è il cuore della democrazia parlamentare.
Non è una questione di disponibilità; è una questione di priorità.
La Presidenza ha bisogno del Parlamento europeo ed è quindi a sua disposizione.
(Applausi)
Se gli oratori me lo permettono, vorrei dire qualche parola a ciascuno di loro.
In primo luogo, desidero comunicare all'onorevole Bushill-Matthews che sono tra coloro che pensano che l'Europa abbia bisogno del Regno Unito.
Non sono mai stato uno di quegli europei o francesi che pensavano che avremmo dovuto essere diffidenti dei nostri amici britannici.
Il Regno Unito può offrire molto più di quanto non creda all'Europa.
Il Regno Unito è l'ingresso al mondo anglosassone, rappresenta la lingua più parlata del mondo ed è economicamente dinamico, come dimostrato negli ultimi anni.
Mi rivolgo ai nostri amici conservatori britannici, "credete, l'Europa ha bisogno di voi, voi avete un posto in Europa, e se gli inglesi hanno un piede dentro e uno fuori, l'Europa si indebolirà.”
Il Regno Unito è un grande paese.
Non ha nulla da temere dall'Europa, e l'Europa ha molto da aspettarsi dal Regno Unito.
All'onorevole Poignant, che mi ha osservato profondamente e quindi ha capito che ho amato la politica e che il Parlamento è stato un po' come il mio giardino, vorrei dire che sì, il Parlamento è il luogo della democrazia, e non rispetto né comprendo i leader politici che non sarebbero felici di esprimere e difendere i propri ideali nella culla della democrazia parlamentare.
Auspico che nella sua osservazione vi fosse un elemento di sdegno, e non un'opinione eccessiva dell'armonizzazione del mercato del lavoro.
Lo stesso vale per l'onorevole Désir; sono completamente d'accordo con lei, sono contrario alla totale armonizzazione poiché le persone la rifiuterebbero.
Tuttavia, disporre di norme minime nel contesto del mercato del lavoro, nel contesto di un mercato economico unico, è del tutto naturale.
Siamo tutti consapevoli delle difficoltà.
Prendiamo l'esempio dell'Austria, che è guidata da un primo ministro e un governo socialisti; vi diranno che l'età del pensionamento è 65 anni, e che il periodo contributivo di 45.
Sapete quante difficoltà ho incontrato a portare il periodo contributivo a 40 anni, e non ho ottenuto immediatamente il consenso del partito socialista francese.
Spiegatemi dunque come è accaduto che, mentre ho trovato così tante difficoltà nel garantire in Francia un periodo contributivo di 40 anni, mi basta essere Presidente dell'Europa per sei mesi per raggiungere preferibilmente tra i 45 anni di contributi in Austria e i 40 in Francia.
Come si può fare?
E' lunga la strada dal sogno alla realtà, ma è questa forse la differenza tra il partito socialista francese e il partito socialista europeo.
A volte mi sento persino più vicino al partito socialista europeo che al partito socialista francese; confesso la mia colpa e mi dispiace per questo.
(Intervento a microfono spento dell'onorevole Schulz)
Non funziona così.
Non spetta a lei decidere chi deve parlare.
Il tempo dell'intervento non può essere diviso tra il gruppo socialista al Parlamento europeo e il Presidente in carica del Consiglio.
Presidente Sarkozy, desiderate consentire una domanda all'onorevole Schulz?
Se sì, gli darò la parola.
Signor Presidente, sì, a patto che non resti intrappolato nel fuoco incrociato di una discussione tutta tedesca.
(DE) La ringrazio molto signor Presidente, lei è gentilissimo.
Presidente Sarkozy, è positivo che lei voglia avvicinarsi in questo modo al socialismo.
Avendo appena sostenuto con decisione nel suo discorso le posizioni dei socialdemocratici tedeschi, e quindi preso le distanze dal Cancelliere Merkel, le propongo di proseguire come segue.
Se lei si sente così a suo agio nel gruppo socialdemocratico europeo, passi prima dalla socialdemocrazia tedesca e la avvicineremo gradualmente alla socialdemocrazia francese e, alla fine, sarà veramente un ottimo compagno.
Onorevole Schulz, questo ha poco a che fare con la gentilezza e molto con il rispetto della procedura corretta, qualcosa che, dopotutto, intendiamo fare in Europa.
Signor Presidente, lei noterà che ho già un socialista alla mia destra, ma c'è spazio per un socialista alla mia sinistra.
(Applausi)
Come sapete, onorevoli deputati, non credo che stiamo perdendo tempo poiché ritengo che la democrazia a livello europeo possa essere libera dalla violenza che a volte la caratterizza a livello nazionale.
Il livello europeo consente a ciascuno di compiere un piccolo passo indietro dalla routine elettorale, che è brutale, spesso sleale e sempre complessa.
Infine, il fatto che in una sede come la vostra possiamo discutere sorridendo e rispettandoci l'un l'altro è inoltre, probabilmente, qualcosa che incoraggerà le persone a emozionarsi per l'ideale europeo e farlo proprio.
In ogni caso, non la ritengo una perdita di tempo, e vorrei che gli onorevoli Poignant e Schulz ne fossero certi.
L'onorevole De Sarnez ha assolutamente ragione.
Dobbiamo modificare la nostra politica di sviluppo, rendendo l'agricoltura alimentare una priorità.
E' del tutto fondamentale; i paesi africani devono disporre di risorse per diventare autosufficienti da un punto di vista alimentare, e senza dubbio occorre investire in micro-progetti agricoli parte delle risorse che abbiamo destinato alla realizzazione di grandi infrastrutture.
Questo è un punto su cui condivido appieno la sua opinione.
Lei mi ha chiesto anche di difendere un concetto di Europa.
Condivido questa ambizione.
Spero lei sia così gentile da informarmi del contenuto di tale concetto.
Lei è perfettamente consapevole che, di nuovo, tra un grande ideale piuttosto astratto e tutte le questioni tecniche della vita quotidiana, il problema per ciascuno di noi è decidere continuamente cosa fare delle grandi idee che a volte vanno troppo oltre le difficoltà quotidiane che attraversano i nostri cittadini, e che cosa fare per risolvere le questioni tecniche che riguardano le loro vite di tutti i giorni.
Non è semplice, ma cercherò comunque di occuparmene.
Per risponderle, onorevole Crowley, sì, abbiamo bisogno dello sviluppo per evitare l'immigrazione clandestina.
Inoltre, tutti sanno che la migliore risposta alla questione dell'immigrazione è lo sviluppo.
Ci sono 475 milioni di giovani africani al di sotto dei 17 anni di età, e 12 chilometri di Stretto di Gibilterra tra Europa e Africa.
Le tragedie africane saranno le tragedie europee, e non ci sono confini o frontiere che possono resistervi.
Pertanto, abbiamo realmente bisogno di una politica di sviluppo.
Ripeto, è molto difficile scegliere tra multilateralismo e bilateralismo.
E' un argomento importante cui intendo dedicare molta attenzione.
L'onorevole Irujo ha parlato di diversità linguistica.
Concordo appieno, anche per quanto riguarda le lingue ufficiali, e capisco che non le piaccia l'espressione "lingua regionale”.
Veda, sono tra coloro che pensano che aiuteremmo tutti i movimenti autonomisti e indipendentisti conferendo loro il potere di difendere le lingue regionali, e sarebbe un errore molto grave.
Mi riferisco alla Corsica, nella Repubblica francese, in cui vivono i cittadini corsi, che amano la Corsica, che parlano corso nei loro villaggi; ma questa non è una minaccia all'unità nazionale.
Pertanto, la diversità linguistica è, secondo me, importante al pari della diversità culturale, e in ogni caso non esisterà diversità culturale se esiste una sola lingua.
Onorevole Farage, ho molto gradito il suo intervento, ma le dirò una cosa: gli inglesi erano molto felici che io chiudessi Sangatte, perché sono stato io in realtà a chiudere Sangatte, e voi mi avete chiesto di farlo.
Anche se lei è un inglese che ama il suo paese, non può risolvere tutti i suoi problemi di immigrazione, e devo dirle che la Francia non intende essere il guardiano della frontiera del Regno Unito.
Mi consenta di dirle che è molto bello affermare "nel mio paese non voglio carte d'identità e non voglio una politica comune in materia di immigrazione”, ma questo non le impedisce di essere felice che gli stranieri che non hanno i documenti in regola vengano fermati in Francia affinché non entrino nel Regno Unito.
Al pari della Francia, il Regno Unito non può farcela da solo.
Vorrei aggiungere, onorevole Farage, che rispetto i polacchi, ma lei non era nel mio ufficio a negoziare il Trattato di Lisbona con alcuni colleghi.
Eravamo a Bruxelles, e chi si trovava nel mio ufficio?
Non il Primo Ministro Tusk, poiché il premier all'epoca era il fratello di Kaczynski.
Era presente il Presidente Kaczynski e le dirò che è un uomo di cui mi fido e che rispetto.
Tuttavia, in Europa, quando si firma un documento, se si inizia a non rispettarlo, non esiste più l'Europa, non esiste più nulla, non ci sono negoziati.
Quando uno di noi si impegna per il suo paese a Bruxelles, deve anche prendere un impegno a livello nazionale.
Dico questo, niente di più, niente di meno.
(Applausi)
Questo è nel completo rispetto dei polacchi: onorevole Farage, ritengo di aver difeso la Polonia.
Il Presidente Barroso potrà dirlo meglio di chiunque altro.
Abbiamo bisogno della Polonia, ma dobbiamo anche avere rispetto per la parola data di un uomo.
Onorevole Sudre, la ringrazio per il suo appoggio.
Concordo appieno con la sua valutazione per cui la ringrazio sinceramente.
Onorevole Rasmussen, che ho capito essere Rasmussen I, e ho appena chiarito chi è Rasmussen II, vorrei dire che la Danimarca è un buon esempio di un paese che è stato in grado di andare avanti, e ciò mi consente di rispondere a tutti gli oratori sulla questione irlandese.
Certamente non dovremmo forzare la mano agli irlandesi e dobbiamo rispettarli, ma occorre avere il coraggio di dire ai nostri amici irlandesi: "Anche voi dovete rispettare gli altri paesi che hanno ratificato il Trattato.
Non vi stiamo dando lezioni, ma pensate che anche gli altri hanno un'opinione da esprimere e che a un certo punto dovremo trovare un percorso comune.
L'Europa non intende proseguire senza di voi, ma non può fermarsi solo a causa vostra.”
Lo dico con tutto il rispetto che ho per un paese che ha votato "no”.
Noi, i francesi, vi abbiamo causato problemi e difficoltà significativi, ma a un certo punto dobbiamo uscire da questa situazione in cui ognuno osserva l'altro e attende che qualcun altro prenda l'iniziativa.
La Presidenza francese, assieme alla Presidenza della Commissione e alla Presidenza del Parlamento europeo, deve prendere l'iniziativa.
Dopodiché, qualcuno sarà favorevole e qualcuno non lo sarà.
Personalmente, ritengo che una soluzione esista, ma non è certo nel mantenimento della situazione invariata o nell'affermare "aspetteremo e lasceremo che il tempo faccia il suo lavoro”.
Per quanto mi riguarda, penso che il tempo lavori a nostro sfavore, che l'Europa attende da anni e non vi è motivo che aspetti ancora.
Troveremo una soluzione; ne sono convinto, come l'hanno trovata i danesi.
Onorevole Mehrin, sono stato molto toccato dal fatto che la sua opinione di me sia di "idolo delle donne”.
Le lascio questa soddisfazione; onestamente non so esattamente che cosa voglia dire e sarò prudente a non inoltrarmi su questa strada poiché non vorrei mi fraintendesse.
So che l'Europa a più velocità esiste.
Non abbiamo tutti l'euro, e non tutti facciamo parte dello spazio Schengen.
Tuttavia, fondamentalmente, prima di costruire un'Europa istituzionale a più velocità, vorrei che provassimo a farlo tutti insieme.
Non critichi la Presidenza per avere l'ambizione di riunire tutti poiché, se prima ancora di aver iniziato, onorevole, diciamo, "In ogni caso, non importa, lasciamo perdere”, allora un giorno negozieremo un'eccezione sociale per i britannici, il seguente un'eccezione istituzionale per gli irlandesi, e l'altro ancora un'eccezione per i polacchi.
A quel punto, temo che ci troveremo in una situazione in cui tutti i paesi chiederanno, abbastanza giustificatamente, un'eccezione, dove sarà allora l'Unione europea?
Dove sarà il progetto che hanno battezzato i padri fondatori?
Questo è ciò che intendo.
Forse dovremo arrivare a quel punto, ma vorrei ci arrivassimo dopo aver tentato di riunire assieme tutta la famiglia.
Desidero dire inoltre a coloro che sono preoccupati per la Croazia che naturalmente sono favorevole alla prosecuzione dei negoziati, e ritengo che sarebbe un grave errore chiudere le porte dell'Europa ai Balcani, poiché questi ultimi hanno bisogno della pace e della democrazia che l'Unione può portare loro, ma non tornerò sulla discussione di Lisbona.
All'onorevole Bielan vorrei dire che non intendo minacciare gli Irlandesi; d'altronde, non sarei in grado di farlo e neanche ci penserei.
Mi recherò in Irlanda e ascolterò ma, al contempo, tutti devono capire che nei sondaggi l'80 per cento delle persone dicono di essere a favore dell'Europa; cionondimeno possiamo collaborare con loro senza minacciarli.
L'IVA sul carburante è una proposta francese; non la voglio imporre a nessuno.
Vorrei solo richiamare la vostra attenzione sul fatto che sono convinto che il prezzo del petrolio continuerà ad aumentare.
Dobbiamo avere il coraggio di dirlo ai nostri cittadini.
Ogni anno si produce il 3 per cento in meno di petrolio poiché le riserve si esauriscono, e si consuma dal 2 al 3 per cento di petrolio in più, a causa dei paesi emergenti.
Penso semplicemente che l'IVA sia una tassa proporzionata al prezzo.
Se domani il petrolio costerà 175 dollari al barile, saremo in grado di continuare, senza dire nulla, a ricevere il 20 di tasse sui prezzi del petrolio in ascesa?
Questa è la domanda che vorrei porvi.
Assieme al Presidente della Commissione, riferiremo in merito a ottobre.
Cercherò di portarlo verso le mie convinzioni, e vedremo quale sarà il risultato.
Per quanto riguarda l'Ucraina, si terrà un Vertice, e faremo avanzare il processo.
Dobbiamo incoraggiare questo paese a intraprendere la strada della democrazia e dobbiamo avvicinarlo all'Unione europea.
L'Ucraina non è insignificante, ha 42 milioni di abitanti.
Non è una piccola decisione.
Per il momento, siamo al punto di un'associazione, ma chiunque cammini per le strade di Kiev può notare che è una capitale europea.
Onorevole Langen, desidero ringraziarla per i suoi complimenti,che mi hanno davvero emozionato.
Ho apprezzato il riferimento a Tony Blair.
Non so se è questa la ragione per cui lo ha citato, ma ritengo che Tony Blair sia uno degli uomini di Stato che hanno fatto molto per l'Europa, e molto per il suo paese, e sinceramente non so se gli dispiacerà se lo dico, ma in molti ambiti credo che abbia recuperato credito e forza nel dibattito politico britannico nonché europeo.
Credo che in Europa abbiamo bisogno di leader e che nel suo momento Tony Blair era senza dubbio uno di questi leader.
Questo mi segnerà per essermi spinto ancora di più a sinistra, anche se ho notato che non ci sono sempre complimenti per Tony Blair da quella parte dello spettro politico.
Sì, onorevole Goebbels, gli altri devono compiere uno sforzo, e questa è esattamente la questione che verrà sollevata nel corso dei negoziati sul cambiamento climatico, ma l'Europa ha bisogno di fare da esempio.
Non sono ingenuo nel dirlo.
Ritengo che abbiamo maggiore credibilità se mettiamo in pratica ciò che predichiamo.
Qualcuno potrebbe dire che è meglio aspettare.
Personalmente, credo che dobbiamo correre il rischio di agire.
Fondamentalmente, onorevole Goebbels, la mia filosofia politica è che nulla è peggio del non agire.
Il peggior rischio è di non correre rischi.
Onorevole Cavada, lei ha ragione, occorre rispondere a queste paure.
La ringrazio per il suo appoggio.
Per quanto riguarda l'Unione per il Mediterraneo, vorrei dire che da parte mia, dando seguito a quanto affermato dal Presidente Barroso, non c'è alcuna critica al processo di Barcellona.
Vorrei comunque dire che Barcellona è stata una buona idea, ma esisteva un problema nel corso del suo vertice.
Per quanto ricordi, era presente solo un capo di Stato arabo, il Primo Ministro Abu Mazen.
In quale modo pensate che possiamo creare un'Unione per il Mediterraneo, avvicinando tra loro i paesi settentrionali e meridionali, se il versante meridionale non viene?
Al Vertice di Parigi, credo, comunque può correggermi dopo Bernard Kouchner, che saranno presenti tutti i capi di Stato arabi.
Sarà una minima differenza, ma per me è fondamentale.
Inoltre, vorrei dire all'onorevole Zahradil che non si tratta di creare una crisi per quanto riguarda Lisbona, ma dovremmo anche evitare di agire come se niente fosse.
Non dovremmo drammatizzare, ma al contempo resta preoccupante che i tre referendum nell'Unione europea abbiano avuto esito negativo, il che è accaduto certamente per altri motivi, ma resta il fatto che alla fine non è un segnale particolarmente incoraggiante.
Non risponderò all'onorevole Napoletano poiché il Presidente Barroso le ha già fornito una buona risposta.
Onorevole Sánchez-Neyra, sì, occorre vi sia una dimensione europea dello sport, e penso che potrebbe essere positiva solo se le statistiche per le Olimpiadi fossero contate per singolo paese, ma con una colonna specifica per le medaglie europee.
Questo sarebbe un modo di dimostrare che siamo presenti anche nell'Europa dello sport.
Onorevole Désir, le ho risposto per quanto riguarda gli standard nel mercato del lavoro.
Relativamente alla politica sociale, abbiamo una discussione famosa.
Le 35 ore settimanali non sono sufficienti per vincere le elezioni, o per disporre di un'autentica politica sociale.
Vorrei aggiungere che il motivo per cui mi sono così preoccupato di superare il codice rigido e automatico delle 35 ore settimanali in Francia, è esattamente in nome di un'armonizzazione europea, poiché nessun altro paese l'ha seguita su quel percorso.
Nessuno.
Neanche uno.
Compresi i governi socialisti europei.
Pertanto, veda, sono molto felice che ci venga chiesta l'armonizzazione sociale, ma vorrei dire ai nostri amici socialisti francesi che l'armonizzazione sociale non prevede di sostenere idee in Francia che nessun altro in Europa sostiene, in quanto è un'eccezione e il nostro paese ne soffre di conseguenza.
Desidero ringraziare l'onorevole Buzek per l'impegno europeo della Polonia, di cui non ho mai dubitato.
La Polonia è uno dei sei paesi più popolosi d'Europa, ed è proprio per questo che mi rivolgo al Presidente Kaczynski dicendogli che abbiamo bisogno della sua firma, poiché la Polonia non è un paese europeo qualsiasi.
E' estremamente importante, è un simbolo, e naturalmente dobbiamo limitare la crisi istituzionale alla sola questione dell'Irlanda.
Onorevole Barón Crespo, Doha, sì, ne ho parlato con il Presidente Barroso e con Gordon Brown, ma in breve Doha va bene, ma non a qualsiasi prezzo.
Vorrei difendere due concetti che mi stanno a cuore.
Prima di tutto, mi è stato detto che in mancanza di un accordo, non ci sarà nessuna crescita.
Mi scusi, ma da sette anni non c'è un accordo, e per sei anni il mondo ha attraversato una crescita senza precedenti.
L'accordo dell'OMC è preferibile a non aver nessun accordo, ma non deve essere affermato che in mancanza di un accordo non può esserci crescita.
Abbiamo avuto crescita per sei anni.
In secondo luogo, quanto attualmente sostengono il Presidente Barroso, il primo ministro canadese e persino Angela Merkel è che non è abbastanza valido.
Il Brasile non sta compiendo alcuno sforzo per quanto riguarda la riduzione delle barriere tariffarie nell'industria; nessuno sforzo sui servizi.
Inoltre, che cosa si può dire della chiusura del mercato cinese?
Non esiste un'eccezione francese da questo punto di vista.
Prima di tutto, quale Presidente in carica del Consiglio, devo difendere lealmente la posizione dell'Unione.
Tuttavia, in questi termini, non ho sentito nessuno, neanche il governo britannico, affermare che l'accordo dovrebbe essere firmato in questa fase dei negoziati.
Siamo pertanto unanimi in Europa, anche se non per le stesse ragioni, nel dire che la situazione attuale, non è sufficientemente positiva; che l'Europa ha compiuto ogni sforzo e non può continuare a farlo se le altre grandi regioni del mondo non sono impegnate ad andare avanti.
Da questo punto di vista, credo che siamo tutti concordi.
All'onorevole Zappalà vorrei dire che lo ringrazio per il suo sostegno alla politica europea in materia di immigrazione, e all'onorevole Gurmai che ritengo che la parità tra uomini e donne sia molto importante, ma non so se le sue osservazioni riguardassero anche me.
In ogni caso, il fatto che sia ungherese è già un vantaggio innegabile.
Per quanto riguarda l'onorevole Varvitsiotis, sono perfettamente consapevole che esiste una crisi d'identità europea, e forse anche che il Parlamento europeo potrebbe aiutare tutte le istituzioni con questa questione.
Perché non immaginare una vera discussione, Presidente Pöttering, su cosa sia l'identità europea?
Questo è un argomento adatto alla discussione parlamentare europea, più che un problema per i capi di Stato o di governo.
Forse il Parlamento europeo potrebbe persino organizzare discussioni sull'argomento, nel qual caso verremo a comunicarvi la nostra opinione.
Personalmente, ritengo che sia più un compito del Parlamento definire l'identità europea che dei governi, che naturalmente si occupano dell'amministrazione quotidiana in ognuno dei rispettivi paesi.
Se esiste di fatto un luogo in cui l'identità europea dovrebbe essere definita, penso e spero che il Presidente Barroso concordi, non è il Consiglio europeo, o la Commissione, ma prima di tutto il Parlamento europeo.
Desidero rispondere all'onorevole Karas, che ha affermato che devo dimostrare diplomazia.
Sì, capisco, cercherò di essere diplomatico.
Auspico che da parte sua non si domandasse se il mio temperamento non mi impedisse di essere diplomatico.
Non è semplicemente una questione di essere debole ma abile, o dinamico ma goffo.
Forse è anche possibile essere sia dinamico che abile ma, in ogni caso, la ringrazio per avermi dato l'opportunità di dimostrarlo.
(Vivi applausi)
Molte grazie, Presidente Sarkozy.
Sono un eurodeputato da 29 anni, e non ricordo un periodo in cui un Presidente in carica del Consiglio ha trascorso tre ore e mezza discutendo con noi e rispondendo a ogni intervento.
Attendiamo con ansia la sua prossima visita.
Questo punto dell'ordine del giorno è chiuso.
Dichiarazioni scritte (articolo 142)
per iscritto. - (RO) Ritengo che la Francia abbia assunto la Presidenza dell'Unione europea in un momento cruciale, in cui l'Europa è in cerca di risposte adeguate alle numerose sfide di natura strategica.
La Francia ha il compito di garantire la continuità del processo di ratifica del Trattato di Lisbona, dell'impegno in ambito energetico e del consolidamento della politica di difesa e di sicurezza dell'Unione europea.
Esprimo il mio appoggio a queste priorità della Presidenza francese e auspico che la loro realizzazione sia un successo.
Quale membro della commissione per gli affari esteri e relatrice sulla cooperazione per il Mar nero, vorrei concentrarmi su un aspetto importante da promuovere nella politica estera dell'Unione europea.
Accolgo con favore l'iniziativa della Francia di consolidare la politica di vicinato europea, ma ribadisco il fatto che la dimensione orientale debba ricevere la stessa attenzione e il medesimo coinvolgimento della dimensione mediterranea.
Tale obiettivo dovrebbe valere anche per i rapporti bilaterali, nel contesto dei negoziati sui futuri rapporti contrattuali comunitari, nonché per i rapporti multilaterali, nell'ambito della sinergia per il Mar Nero.
Infine, la Francia assumerà la Presidenza dell'Unione europea nel corso dell'Anno del dialogo interculturale e dovrebbe proseguire con successo le iniziative in questo campo.
Desidero innanzi tutto accogliere con favore l'impegno europeo del Presidente in carica del Consiglio, Nicolas Sarkozy, e la sua opinione per quanto riguarda le attuali sfide che l'Unione deve affrontare.
Appoggio la dichiarazione politica secondo cui le nuove istituzioni basate sul Trattato di Lisbona sono essenziali, e senza di esse sarebbe irresponsabile considerare altre adesioni.
L'Europa dei risultati deve tener conto delle aspettative dei cittadini e dimostrare a se stessa di essere una soluzione, non un problema.
Sono favorevole all'idea di disporre di un meccanismo alle frontiere che consenta una concorrenza leale e non distorta, considerando l'impatto delle misure ambientali connesse alle questioni energetiche e climatiche.
La priorità di una politica europea in materia di immigrazione legale è anche una necessità umana, economica e sociale.
Desidero congratularmi con Brice Hortefeux per il suo eccellente lavoro sul Patto europeo sull'immigrazione.
Per quanto riguarda la difesa europea, le posizioni coraggiose del Presidente ci consentiranno di proseguire su questa difficile questione, in particolare attraverso il coinvolgimento di soldati di tutte le popolazioni, e il sostegno all'emergenza di un'industria europea degli armamenti.
Il Presidente fa bene a difendere la PAC, che non è mai stata più necessaria.
Infine, desidero sottolineare la necessità di un migliore dialogo politico con la BCE, al fine di ottenere una governance economica europea che sia in linea con l'attuale domanda globale.
per iscritto. - Grazie Presidente.
Intendo fare gli auguri di buon lavoro al Presidente Sarkozy che oggi prende in mano per sei mesi le sorti del Consiglio.
Purtroppo nubi si addensano sul futuro dell'Unione Europea: il paradossale voto dell'Irlanda (che proprio grazie ai fondi UE è divenuta la "Tigre Celtica” che conosciamo), la crisi di Governo in Austria, i proclami del Presidente polacco, sono tutti segnali preoccupanti.
Dobbiamo trovare la forza e la capacità per rilanciare un percorso europeo che deve tornare a suscitare entusiasmo ed emozione nei cittadini, che ancora percepiscono l'Unione come un qualcosa di distante ed un po' astruso.
Colgo inoltre questa occasione per lanciare una provocazione al Presidente: per riavvicinare i cittadini all'Unione, vanno mandati dei segnali concreti.
Sarebbe eccellente se il Presidente Francese avviasse una discussione seria per il superamento della doppia sede del Parlamento: concentriamo tutte le attività a Bruxelles ed evitiamo la trasferta mensile a Strasburgo (la cui sede potrebbe essere utilizzata ad altri scopi, ad esempio per il Polo Tecnologico di Eccellenza): questa "gita” rappresenta infatti un enorme ed ingiustificato dispendio di risorse economiche ed energie
La Presidenza francese ha fissato le giuste priorità, per esempio il clima, l'immigrazione e la difesa, tuttavia desidero concentrarmi su un aspetto che riceve meno attenzione ma è ugualmente estremamente importante per i giovani e l'intero settore sportivo in Europa.
La Presidenza francese appoggia la regola del "6+5” nello sport: un limite al numero di giocatori stranieri.
Gli obiettivi sono positivi: costringere i club a investire maggiormente nella loro formazione dei giovani e quindi dirigersi in qualche modo verso il ripristino dell'equilibrio competitivo.
Il Parlamento concorda con questo totalmente.
Da qui, il nostro sostegno alla regola dei "giocatori locali” che, nonostante in modo più modesto, ha lo stesso obiettivo.
La questione è se la regola del 6+5 sia più fattibile a livello europeo.
Essa è in contrasto con la libera circolazione dei lavoratori e può essere applicata unicamente se si formula una deroga al Trattato dell'Unione europea, e siamo ben lontani da questo tipo di azione.
E' poco probabile che la Corte di giustizia ammetta mai una cosa simile, anche alla luce del nuovo articolo sullo sport contenuto nel Trattato di Lisbona.
Noi in Parlamento desideriamo unirci alla ricerca di una soluzione che sia benefica per il calcio europeo.
Stiamo chiedendo semplicemente una soluzione sicura, che non affondi il calcio nella confusione.
Nessuno ha bisogno di un secondo Jean-Marc Bosman.
Il Presidente Sarkozy ha occupato quasi un terzo del suo discorso nella difesa del Trattato di Lisbona e nel continuare a esercitare pressione e ricattare l'Irlanda, dimenticando quanto prevedono le stesse norme comunitarie circa l'entrata in vigore di un nuovo Trattato, la ratifica da parte di tutti gli Stati membri.
Bene, se una maggioranza degli irlandesi lo ha respinto, allora il Trattato è morto e sepolto.
Le ratifiche non dovrebbero continuare.
Insistere sulla ratifica del Trattato è un atteggiamento antidemocratico.
Un'altra priorità è la politica in materia di immigrazione rafforzata, in cui si distingue la direttiva sul rimpatrio, altrimenti conosciuta come direttiva della vergogna, per la sua inosservanza dei diritti umani fondamentali e il trattamento degli immigrati clandestini come criminali e non come persone fuggite dalla fame nei loro paesi, cercando un futuro migliore per se stesse e le loro famiglie.
La questione sociale è stata completamente trascurata.
Il Presidente è consapevole dell'esistenza dell'opposizione alle proposte di modifica della direttiva sull'orario di lavoro e alle proposte che il Consiglio ha approvato e inviato al Parlamento europeo, mirando all'indebolimento dei diritti dei lavoratori, aprendo le porte a una settimana lavorativa in media più lunga fino a 60-65 ore, e alla deregolamentazione dell'occupazione nonché a retribuzioni inferiori.
per iscritto. - (PL) Desidero esprimere l'auspicio che i sei mesi di Presidenza francese siano segnati da un lavoro proficuo ed efficace per il bene di tutti i cittadini di un'Europa unita.
A questo punto, dovrei sottolineare l'importante significato dell'agricoltura per la Comunità europea.
In Polonia, per esempio, nel 2005 oltre il 17 per cento degli occupati lavorava nel settore agricolo.
La questione dell'agricoltura è di importanza indiretta per gli Stati membri, e in questo caso mi riferisco principalmente al problema della sicurezza alimentare nel contesto dell'aumento dei prezzi dei generi alimentari sui mercati mondiali.
Auspico che la Presidenza francese porti una soluzione a numerose questioni controverse connesse al modello agricolo europeo.
L'Europa non ha il clima o le condizioni agricole che le consentono di offrire sostegno a tutti i suoi agricoltori.
Il costo della produzione di carne, latte o cereali sarà sempre più elevato nel nostro continente che in America latina, negli Stati Uniti o in Australia.
Dobbiamo tener presente che anche questi paesi sostengono i loro agricoltori.
Ritengo che i prezzi più elevati dei prodotti agricoli stiano creando un'opportunità di sviluppo per l'agricoltura europea.
Tuttavia, esiste il pericolo che il reddito aggiuntivo venga intercettato dalle agenzie intermedie; in altre parole, un aumento dei prezzi dei generi alimentari provoca una crescita sproporzionata nel costo dei metodi di produzione agricola.
Ne consegue che il reddito in eccesso viene assorbito dalle agenzie intermedie.
L'agricoltura rimane un importante settore economico.
Le condizioni in base alle quali funziona attualmente devono cambiare, ma le priorità principali restano nel settore, come garantire un livello dignitoso di reddito per gli agricoltori nonché la sicurezza alimentare.
Dopo che Sarkozy ha gettato fumo negli occhi del suo popolo, dichiarando che avrebbe rispettato la volontà espressa nel referendum del 2005, in cui è stata rifiutata la "Costituzione europea”, approvando al contempo il "mini-Trattato”, che fondamentalmente rimaneggia il contenuto del Trattato respinto, presentandolo in un'altra forma ed evitando un altro referendum, adesso si trova con l'incarico del processo avviato da Angela Merkel, ossia, un nuovo tentativo di imporre il Trattato federalista, neoliberale, militarista, già rifiutato tre volte.
Considerata la profonda crisi del capitalismo, le grandi imprese e le importanti potenze dell'Unione europea, in particolare Francia e Germania, stanno mostrando la "soluzione” procedendo in modo spedito con politiche federaliste, neoliberali e militariste, nonché con questo progetto di Trattato, che cerca di consolidare le basi di un "superStato” inteso a rafforzare i meccanismi di intervento imperialisti in stretta collaborazione con gli Stati Uniti e la NATO.
A tal fine, sono aumentati le pressioni e i ricatti (l'allargamento, l'Unione europea a due velocità, eccetera).
Sorda, muta e cieca dinanzi alla volontà espressa dal popolo irlandese, l'Unione europea sta cospirando affinché quest'ultimo indica un altro referendum nel 2009, ancor prima delle elezioni del Parlamento europeo.
per iscritto. - (HU) Uno dei compiti più importanti della Presidenza francese sarà quello di coordinare gli obblighi in materia di cambiamento climatico degli Stati membri.
E' molto importante che riduciamo le emissioni di gas serra a livello comunitario.
Ciò può accadere se prendiamo sul serio il protocollo di Kyoto, e riduciamo le emissioni costantemente e in modo significativo rispetto al 1990 su base annua, conformemente alle sue disposizioni.
Sarebbe certamente scandaloso se gli Stati membri, che tra il 1990 e il 2005 non hanno ridotto ma aumentato le loro emissioni, adesso ricevessero una ricompensa dall'Unione europea e continuassero a mantenere il loro vantaggio, contrario al protocollo di Kyoto.
Sarebbe ancora più oltraggioso se gli Stati membri che prendono sul serio il protocollo di Kyoto e riducono onestamente le loro emissioni, tra cui l'Ungheria, fossero puniti con ulteriori restrizioni.
Auspico che la Presidenza francese non accetti mai questa beffa nei confronti del Protocollo di Kyoto nonché tale discriminazione negativa dei nuovi Stati membri, compreso il mio paese d'origine.
per iscritto. - (PL) Desidero ringraziare il Presidente francese per un discorso che ha sollevato molti dei principali problemi dell'Unione europea.
E' vero che dobbiamo considerare il modo in cui liberare l'Europa dalla sua crisi.
E' di scarsa consolazione il fatto che virtualmente tutto il mondo si trovi in una situazione non lontana dall'essere critica.
Ciò ha una dimensione economica e sociale.
Mi riferisco alla minaccia della fame in molte regioni del mondo, poiché i prezzi dei prodotti alimentari stanno aumentando in modo esorbitante, nonché alla sicurezza energetica e alla condizione ambientale.
Il sistema finanziario mondiale sta diventando sempre più instabile.
Per quale motivo lo sottolineo?
Poiché non ci possiamo permettere di essere bigotti.
Attualmente, i circa 500 milioni di cittadini dell'Unione europea costituiscono meno dell'8 per cento della popolazione mondiale, e tra 40 anni tale proporzione sarà appena alla soglia elettorale del 5 per cento.
Il nostro punto di vista europeo non deve dunque trascurare i valori di un ordine più elevato connesso al mantenimento di una civilizzazione euroatlantica.
Questo ha anche una dimensione etica.
In ciascun paese dell'Unione europea, quindi, dobbiamo prestare la dovuta attenzione alla famiglia che, pur essendo una minuscola comunità, è al contempo la pietra miliare dell'intera Comunità europea.
Non dovremmo perdere di vista tale concetto.
Se lo facciamo, perderemo la sensibilità, come stiamo facendo adesso, abusando della parola "matrimonio”, impiegandola per unioni che matrimoni non sono.
E' vero che necessitiamo di nuovi quadri giuridici, ma devono poter essere compresi dalle persone.
I cittadini comunitari sono soggetti ad azioni intraprese dal Parlamento, dal Consiglio e dalla Commissione.
Stiamo semplicemente svolgendo un servizio, ed è esattamente in considerazione di ciò che valutiamo il caso dell'Irlanda.
per iscritto. - (PL) Come generalmente anticipato, una delle priorità della Presidenza francese è diventata la questione della ratifica del Trattato di Lisbona.
Inaspettatamente per alcuni osservatori, tuttavia, l'elemento principale all'inizio della Presidenza francese è la Polonia o, per essere precisi, non tanto la Polonia quanto il Presidente polacco, Lech Kaczyński.
Non capisco gli argomenti addotti dal Presidente polacco nel rifiutare di firmare i documenti di ratifica del Trattato di Lisbona.
Il Trattato è stato ratificato dal Sejm e dal Senato.
Non è accaduto nulla per rinviare la firma del Presidente.
Il Trattato, per esempio, non contiene nulla che faccia riferimento al Tribunale costituzionale.
Ciò sembra essere mancato rispetto per il Parlamento e violazione di un accordo con il Primo Ministro, Donald Tusk.
Concordo con il Presidente in carica del Consiglio sul fatto che questo è un problema non solo di natura politica, ma anche etica.
La Polonia ha negoziato il Trattato, l'ha firmato e, in conformità della normativa internazionale è obbligata a procedere con la ratifica.
Auspico inoltre davvero che, entro la fine della Presidenza francese, la situazione relativa alla ratifica del Trattato cambi presto e che gli atteggiamenti siano di gran lunga migliori di quanto non lo siano attualmente.
per iscritto. - (FI) Signor Presidente, rispetto il chiaro auspicio del Presidente in carica del Consiglio, Nicolas Sarkozy, di adottare un approccio ambizioso nei confronti del pacchetto comunitario in materia di clima e di energia, al fine di realizzare una Convenzione in tale ambito nel corso della Presidenza francese.
Mi auguro che quest'ultima affermi prima di tutto che le sfide del cambiamento climatico sono finalmente al cuore della politica.
Tuttavia, desidero ricordare al Presidente in carica del Consiglio la serietà del compito, lo scambio delle quote di emissione è uno strumento di mercato molto significativo e riguarda così tante persone che non possiamo permetterci di aspirare al tipo di calendario politico che procede a spese dell'ambiente e dello sviluppo sostenibile.
Altrimenti, la Francia potrebbe finire con un palmo di naso, della qual cosa non potremmo essere orgogliosi.
Il mese scorso ho tenuto un seminario in cui le organizzazioni ambientali, gli istituti di ricerca e gli organi coinvolti nello scambio delle quote di emissione hanno potuto esprimere le loro opinioni sui suoi effetti economici.
Il messaggio che ho ricevuto era chiaro: la proposta della Commissione si tradurrà in costi molto più elevati senza apportare un pari vantaggio economico.
Mi riferisco alla preoccupante analisi McKinsey sul problema.
Il regime di scambio di quote di emissione deve essere migliorato.
La situazione è grave.
Non saremo in grado di impiegare quale cavia l'industria europea, che ben si occupa dei suoi affari, a meno che il sistema non venga gestito in modo disordinato.
E' meglio una mancata realizzazione che una realizzazione fallimentare.
Ritengo che possiamo ottenere un buon risultato in tempo, ma sono necessarie alcune modifiche essenziali.
Le emissioni di carbonio non saranno evitate da pie speranze e promesse, a meno che non facciano parte della stessa direttiva.
Dovremmo restare fermi sulla riduzione degli obblighi, ma la procedura è molto aperta alla discussione.
In Parlamento abbiamo dimostrato ampio coraggio rispetto al modo in cui la Commissione si è occupata delle alternative prese in considerazione.
Signor Presidente in carica del Consiglio, le chiederei di informarsi su questo.
per iscritto. - (RO) Signor Presidente, lei ha presentato un programma estremamente ambizioso, che auspico venga portato a termine con successo.
Il patto sull'immigrazione è una priorità necessaria al fine di ridurre l'immigrazione clandestina e realizzare una politica comune in materia di migrazione legale.
Cionondimeno, vorrei sottolineare un aspetto che lei dovrebbe prendere in considerazione prima di avviare le azioni previste: il patto dovrebbe comprendere una serie di azioni che tengano conto delle limitazioni sul mercato del lavoro europeo, imposte ai lavoratori di determinati nuovi Stati membri.
Non è normale che la migrazione economica dai paesi terzi superi la libera circolazione tra i paesi all'interno dell'Unione.
Esistono Stati membri in cui sono attualmente in vigore disposizioni transitorie, che regolano l'accesso al mercato del lavoro per i lavoratori comunitari.
Una volta in vigore la politica in materia di migrazione legale, esiste il rischio che i cittadini europei siano svantaggiati rispetto ai cittadini dei paesi terzi.
A questo proposito, vorrei congratularmi con la Francia, che il 1° luglio ha compiuto il primo passo in tale direzione, quando ha aperto il suo mercato del lavoro ai cittadini dei paesi che hanno aderito all'Unione nel 2004.
Auspico che la Romania e la Bulgaria ricevano lo stesso trattamento al più presto e invito gli altri Stati membri a seguire l'esempio della Francia.
La Francia ha assunto l'incarico di gestire l'agenda europea per sei mesi in un contesto difficile, creatosi dopo che l'Irlanda ha respinto il Trattato di Lisbona.
Il Programma della Presidenza francese dell'Unione europea è ambizioso, ma dovrebbe essere anche consapevole delle aspettative della popolazione.
L'ultimo sondaggio dell'Eurobarometro dimostra che solo il 52 per cento dei cittadini comunitari ritiene che l'appartenenza all'Unione europea sia positiva per il proprio paese.
Esiste quindi la necessità di una strategia intesa a rendere consapevoli i cittadini europei che gli interessi comuni sono molto più importanti da un punto di vista economico e politico rispetto agli aspetti che ci differenziano.
Ovviamente, la priorità della Presidenza francese è l'individuazione di un metodo di assorbimento del difetto irlandese poiché il processo europeo deve proseguire, dato che il Trattato di Nizza blocca l'allargamento.
Per quanto riguarda la seconda priorità della Presidenza francese dell'Unione europea, la politica agricola comune e la sua preparazione alle sfide future, si dovrebbe affermare che il mantenimento di un sistema a pagamento unico è applicabile in Romania dal 2013.
Quale anche beneficiario della PAC, la Romania riceverà quest'anno 735 milioni di euro in aiuti europei diretti per gli agricoltori rumeni.
Mi limiterò a due osservazioni:
è assolutamente impossibile chiedere asilo in 27 paesi.
Abbiamo il regolamento "Dublino II”, che definisce la questione della responsabilità del paese ospitante.
Tuttavia, è vero che esistono ancora differenze tra gli Stati membri per quanto riguarda il riconoscimento della protezione interna, e questo è un problema reale.
Il secondo aspetto di cui vorrei occuparmi è il problema fondamentale degli esseri umani nel mondo.
In quale modo possiamo vivere tutti insieme in un mondo globalizzato?
Dobbiamo affrontare le cause di base che inducono alcune persone disperate a lasciare i loro paesi e, dal mio punto di vista, il Patto europeo sull'immigrazione non raggiunge il giusto equilibrio tra la lotta ai trafficanti, la promozione dell'immigrazione legale e la creazione di ambiziose politiche di co-sviluppo.
per iscritto. - (ET) Quest'anno è un'opportunità per l'Unione europea di guardarsi allo specchio e osservare se le decisioni adottate lo scorso anno sono state fruttuose.
L'anno scorso ha assistito all'inizio del piano d'azione in materia di ambiente e di energia, inteso a ridurre i gas serra e combattere il riscaldamento climatico.
Abbiamo discusso di una politica comune in materia di migrazione per l'Europa e poco tempo fa abbiamo avuto testimonianza dell'enorme aumento dell'immigrazione clandestina.
Abbiamo inoltre affrontato le questioni della protezione: le forze comuni europee hanno svolto operazioni militari nel resto del mondo e dal 2004 abbiamo creato gruppi di combattimento comunitari e unità di risposta alle emergenze.
La nuova Presidenza, nella persona del Presidente Nicolas Sarkozy, ha portato novità e promesse alla politica europea, ci ha dato l'idea di un mini accordo, e ha adottato un nuovo approccio nei confronti dei nuovi Stati membri.
Ce ne sono molti esempi.
Attraverso la sua guida e iniziativa saremo certamente in grado di lanciare o accelerare molti progetti impegnativi.
Grazie a questo desiderio di sottolineare che il paese che detiene la Presidenza non gestisce in modo separato le questioni europee, ha comunque il diritto di proporre alcuni argomenti per l'ordine dei lavori.
Il fatto che la Presidenza non sia responsabile per le decisioni adottate in sede di Consiglio europeo è una questione per lei fondamentale, sulla quale dovrebbe concentrare il suo mandato, anziché essere una parte decorata di promesse vuote.
Auspico davvero e soprattutto che la Presidenza francese sia in grado di infondere speranza negli europei per progetti specifici.
Signor Presidente in carica del Consiglio, nel corso dell'ultimo Vertice europeo a Bruxelles, è stata discussa la creazione dell'Unione per il Mediterraneo, un'iniziativa significativa per l'intera regione del Mediterraneo nonché una priorità per la Presidenza francese.
Tuttavia, auspico realmente che, al momento di sottolineare l'Unione del Mediterraneo durante questa Presidenza, la regione del Mar Baltico e la strategia per il Mar Baltico non vengano trascurate.
Il Mar Baltico è diventato essenzialmente un lago dell'Unione europea, con otto Stati membri che lo circondano dal 2004.
La strategia per il Mar Baltico riguarda i settori ambientale, economico, culturale, dell'istruzione e della sicurezza, fornendo un programma sostenibile per lo sviluppo di tale regione.
Mi avrebbe fatto molto piacere se la Presidenza francese avesse occupato del tempo per affrontare le questioni relative al Mar Baltico, e rendere prioritario il Mediterraneo non significa perdere interesse per questa regione.
Ricordando la Presidenza svedese del prossimo futuro, sarebbe ragionevole iniziare a occuparsi della strategia per il Mar Baltico al fine di garantire maggiore coerenza tra le Presidenze.
per iscritto. - (RO) Nei prossimi sei mesi, la Presidenza francese avrà una grande responsabilità per il futuro dell'Unione europea.
L'Unione ha bisogno del Trattato di Lisbona.
Il quadro istituzionale esistente, con il requisito di unanimità per talune decisioni, è molto rigido.
Inoltre, il Trattato di Lisbona aumenta il grado di democratizzazione, accresce il potere dei parlamenti nazionali e introduce la procedura di codecisione per la maggior parte degli ambiti.
La Presidenza francese dovrebbe inoltre sostenere la politica agricola comune consentendo agli agricoltori europei di produrre di più.
Assieme a tutti gli Stati membri, la Presidenza francese dovrebbe trovare soluzioni all'impasse dell'Unione conseguente al referendum irlandese.
L'attuale Presidenza ha annunciato le sue priorità per il prossimo periodo: cambiamento climatico, immigrazione, politica agricola comune, difesa e sicurezza dell'Unione.
Il prossimo autunno, a Copenaghen, l'Unione parteciperà alla conclusione di un accordo internazionale post-Kyoto.
L'Unione dovrebbe dare un esempio di azione nella lotta al cambiamento climatico e, per questo motivo, l'adozione del pacchetto in materia di energia e di cambiamento climatico dovrebbe essere uno degli obiettivi principali per la Presidenza francese.
per iscritto. - (EN) Nessuno è in grado di spiegare i motivi del risultato del referendum in Irlanda.
Una norma diventa legge sulla base dell'approvazione universale dei cittadini.
Il suo significato dovrebbe corrispondere alla convinzione circa l'unità di tutti.
Un suo connazionale, un pensatore che riposa nel Pantheon, Rousseau, scrisse che "Ogni legge che il popolo in persona non abbia ratificata è nulla, non è una legge.”
Questo è il motivo per cui le persone dovrebbero controllare i governi che minacciano di usurpare i loro diritti.
Ma in quale modo si presume che il popolo assuma il controllo attraverso uno strumento che non comprendono, la cui struttura è complicata e poco chiara come quella dell'ultimo Trattato?
Non ho alcun dubbio che lei desideri apparire, per parafrasare Dominique de Villepin, in questo "tempio” del Parlamento europeo quale "guardiano di un ideale e di una coscienza”.
Tuttavia, confido che sarà più interessato nel trasmettere all'opinione pubblica le informazioni relative alle piattaforme di realizzazione comune degli interessi europei che, in cambio, possono consentire ai mezzi di informazione di trattenersi dalla sua vita privata per concentrarsi sulla sua vita politica.
(La seduta, sospesa alle 13.40, è ripresa alle 15.00)
1.
Statistiche comunitarie del commercio estero con i paesi terzi (
Calendario delle prossime sedute: vedasi processo verbale
Comunicazione delle posizioni comuni del Consiglio: vedasi processo verbale
Composizione del Parlamento: vedasi processo verbale
Presentazione di documenti: vedasi processo verbale
Ripresa della sessione
Dichiaro ripresa la sessione del Parlamento europeo, interrotta giovedì, 4 dicembre 2008.
Turno di votazioni
L'ordine del giorno reca il turno di votazioni.
(Per i risultati e ulteriori dettagli della votazione: vedasi processo verbale)
Situazione nel Medio Oriente/Gaza (discussione)
L'ordine del giorno reca le dichiarazioni del Consiglio e della Commissione sulla situazione nel Medio Oriente e nella Striscia di Gaza.
E' per me un grandissimo piacere dare il benvenuto al presidente in carica del Consiglio, il ministro ceco per gli affari esteri Schwarzenberg, che oggi si recherà in Sudafrica.
Presidenze precedenti avevano inviato qui un rappresentante in luogo del ministro degli Esteri, e quindi, Ministro Schwarzenberg, apprezziamo in modo particolare la sua presenza oggi in quest'Aula.
Le porgo il mio più caloroso benvenuto!
Siamo lieti, naturalmente, anche della presenza del commissario competente, signora Ferrero-Waldner, che, peraltro, non è quasi mai assente.
Come saprete, il commissario Ferrero-Waldner conosce molto bene i problemi del conflitto mediorientale e, al pari del ministro Schwarzenberg, si è recata in quella regione.
Rivolgo un caloroso benvenuto anche a lei, signora Commissario.
presidente in carica del Consiglio. - (EN) Signor Presidente, la ringrazio per avermi dato la parola in questa discussione così tempestiva sulla drammatica situazione nel Medio Oriente.
Dall'inizio della campagna militare israeliana nella Striscia di Gaza, il 27 dicembre, abbiamo assistito a un rapido deterioramento della situazione a tutti i livelli.
Per la popolazione di Gaza, questa operazione ha avuto conseguenze tragiche: dal suo inizio, sono morti più di 900 palestinesi, dei quali circa il 30 per cento erano donne e bambini.
Siamo profondamente turbati per le morti di civili, come abbiamo affermato più volte nelle dichiarazioni della nostra presidenza.
L'Unione europea deplora il perdurare delle ostilità, che hanno causato un numero così elevato di vittime tra la popolazione civile, alle cui famiglie esprimiamo le nostre sincere condoglianze.
Ci preoccupano in particolare eventi quali l'attacco alla scuola delle Nazioni Unite a Jabaliya e gli assalti ai convogli umanitari, che hanno causato morti tra il personale impegnato in azioni umanitarie.
In base ai dati dell'Ufficio di coordinamento degli affari umanitari, sono stati feriti oltre 4 200 palestinesi.
L'agenzia delle Nazioni Unite stima che dall'inizio delle ostilità 28 000 persone siano state cacciate dalle loro case.
Per la gran parte stanno ora cercando rifugio nei ricoveri, mentre gli altri profughi interni sono ospitati presso parenti.
I bisogni umanitari più pressanti sono correlati al gran numero di feriti e al pesante carico di lavoro che grava sui servizi di assistenza sanitaria, mentre gli sfollati e le famiglie che li ospitano hanno bisogno di aiuti specifici, quali cibo, ricovero, acqua e altri generi non alimentari.
A causa dei gravi danni subiti dal sistema idrico, che necessita di riparazioni urgenti, la popolazione di Gaza non ha praticamente accesso ad acqua pulita.
E' quindi della massima urgenza fornire acqua potabile.
Tra la popolazione c'è, a tutti i livelli, una diffusa penuria di generi alimentari.
Dal 4 novembre dell'anno scorso, al personale delle ONG internazionali è negato l'accesso a Gaza per consegnare e controllare gli aiuti umanitari in maniera adeguata.
Inoltre, il numero degli autocarri che entrano a Gaza è aumentato dall'avvio delle operazioni militari.
L'attuale media giornaliera di 55 autocarri è penosamente insufficiente, se si considera che ci sarebbe bisogno di almeno 300 autocarri al giorno per poter soddisfare le necessità dell'80 per cento della popolazione, che è diventato dipendente dagli aiuti.
L'Unione europea sta seguendo da vicino questi tragici accadimenti sin dall'inizio.
Tre giorni dopo l'avvio dell'operazione, i ministri degli Esteri hanno tenuto a Parigi una riunione straordinaria per discutere la situazione.
Hanno concordato sull'esigenza di un cessate il fuoco immediato e permanente e di un'immediata azione umanitaria per rimettere in moto il processo di pace.
Scopo principale della riunione al vertice è stato quello di contribuire a porre fine alla violenza e ad alleviare la crisi umanitaria.
La presidenza ha guidato una missione diplomatica nel Medio Oriente.
La troika ministeriale dell'Unione ha visitato la regione dal 4 al 6 gennaio e ha avuto incontri in Egitto, Israele, Giordania e con l'Autorità palestinese.
L'Alto rappresentante ha compiuto visite in Siria, Libano e Turchia.
Ha cominciato a delinearsi una soluzione alla crisi.
La prima e più importante cosa da fare è porre termine incondizionatamente agli attacchi missilistici di Hamas contro Israele e all'azione militare israeliana e rendere possibile la fornitura sostenuta di aiuti umanitari e il ripristino dei servizi pubblici e dell'assistenza sanitaria, così urgente e necessaria.
Il cessate il fuoco di sei mesi, scaduto il 19 dicembre, era tutt'altro che perfetto.
Israele ha subito ripetuti attacchi missilistici ed era consapevole del fatto che il suo antagonista stava ammassando grandi quantità di armi.
Gaza ha subito un blocco economico che l'ha punita pesantemente, minandone nel profondo lo sviluppo economico.
Per ottenere un cessate il fuoco sostenibile dobbiamo cercare un compromesso ragionevole, che preveda la cessazione dei lanci di missili e la riapertura dei valichi di frontiera.
Occorre inoltre trovare una soluzione praticabile al problema delle gallerie scavate a cavallo del confine, soprattutto lungo il corridoio Philadelphia, per evitare il contrabbando di armi, portando anche all'apertura sistematica e controllata di tutti i valichi per consentire all'economia di Gaza di svilupparsi.
Riteniamo utile il ricorso a missioni internazionali con il compito di vigilare sul rispetto del cessate il fuoco e di fungere da collegamento tra le due parti.
Da questo punto di vista, l'Unione europea è pronta a rimandare i propri osservatori al valico di Rafah e ad estendere il mandato della missione europea di assistenza alle frontiere sotto il profilo dei contenuti e dell'ambito di competenza.
Rendiamo atto a Israele della tregua giornaliera concessa per permettere la distribuzione a Gaza di generi di cui vi è disperata necessità, ossia cibo, combustibile e medicinali, ma solo un cessate il fuoco completo e immediato potrà rendere possibile la consegna e la distribuzione delle grandi quantità di aiuti umanitari di cui Gaza ha assoluto bisogno, nonché il ripristino dei servizi di base.
Israele deve garantire accesso sicuro e libero per gli aiuti umanitari e altre forniture essenziali, compresi cibo, medicine e combustibile, alla popolazione civile palestinese della Striscia di Gaza, come pure l'entrata e l'uscita in tutta sicurezza dei civili e del personale umanitario nella e dalla Striscia.
Ma neppure una soluzione duratura e generale per Gaza basterà per portare la pace in quella regione.
Dobbiamo affrontare sfide più ampie e più complesse.
Abbiamo bisogno di una strategia nuova e complessiva, capace di affrontare la situazione in cui si trova la politica interna palestinese, e di una ripresa dei colloqui di pace, sospesi a causa della crisi a Gaza.
La riconciliazione palestinese e un governo in grado di rappresentare le aspirazioni del popolo palestinese sono ora più necessari che mai.
Per ciò sosteniamo gli sforzi di mediazione intrapresi dall'Egitto in linea con le risoluzioni della Lega araba del 26 novembre 2008.
Come sottolineato nelle conclusioni del Consiglio "Affari generali e relazioni esterne” del dicembre 2008, l'Unione europea è pronta a sostenere qualsiasi governo palestinese stabile che persegua politiche e attui misure conformi ai principi del quartetto.
L'Unione ribadisce la necessità di realizzare in Medio Oriente una pace giusta, duratura e generale e sollecita la ripresa dei negoziati israelo-palestinesi e la risoluzione di tutti i problemi aperti nel conflitto israelo-palestinese, comprese tutte le questioni chiave.
Una soluzione duratura e complessiva dipenderà, a ben guardare, dai progressi reali che saranno compiuti nel processo di pace mediorientale.
Ci sarà bisogno di un impegno urgente e intenso delle parti interessate per arrivare a una pace complessiva, fondata sull'idea di una regione con due Stati democratici, Israele e Palestina, che vivono l'uno a fianco dell'altro in pace, entro confini sicuri e riconosciuti.
Le conseguenze di quest'ultimo scoppio di violenza nel Medio Oriente potrebbero essere non soltanto quelle di ostacolare le prospettive di una soluzione pacifica del conflitto tra Israele e Palestina; non va, infatti, sottovalutato il danno politico che gli scontri stanno causando sia in termini di polarizzazione e radicalizzazione regionale sia in termini di ulteriore discredito delle forze moderate.
Solo uno Stato palestinese autosufficiente porterà sicurezza in una regione che soffre da fin troppo tempo.
Ciò è nell'interesse soprattutto di Israele e dei paesi confinanti.
E' dunque urgente adottare misure immediate per riparare i danni arrecati dall'azione militare, al fine di rendere possibile un'equa soluzione negoziata.
(Applausi)
membro della Commissione. - (EN) Signor Presidente, credo che tutti avevamo sperato in un inizio d'anno migliore per il 2009.
Purtroppo, a Gaza è in atto un conflitto terribile e tremendo, giunto ormai alla sua terza settimana.
Questo conflitto è motivo di gravissime preoccupazioni.
Ne abbiamo discusso ieri in una riunione con la commissione per gli affari esteri, la commissione per lo sviluppo e i membri del Parlamento europeo che sono stati a Gaza durante il fine settimana.
Il presidente in carica del Consiglio ha già citato le cifre terribili dei morti e dei feriti, che salgono di giorno in giorno.
Aumentano le prove del fatto che ci sono vittime di ustioni gravissime, e le agenzie di assistenza riferiscono che la popolazione sta soffrendo per l'acuta mancanza di cibo, combustibile e medicinali, per non parlare della distruzione di case e infrastrutture.
Ma anche Israele ha sofferto perdite e subito centinaia di attacchi missilistici, sferrati da Hamas contro il suo territorio e contro civili israeliani.
La guerra, purtroppo, provoca sempre sofferenze umane immense e questa non fa eccezione.
Quindi, essa non soltanto ha un immediato effetto devastante, ma anche allontana di molto le prospettive di pace, mina l'iniziativa di pace dei paesi arabi e potrebbe avere un impatto potenzialmente molto negativo sulla stabilità dell'intera regione.
Desidero delineare velocemente l'attività diplomatica cha abbiamo svolto insieme per mettere fine a questo conflitto, per poi analizzare le sfide a medio e lungo termine.
Ci siamo attivati immediatamente, e penso che questo sia stato importante.
Sappiamo che non siamo l'attore principale sullo scenario mediorientale, però siamo stati e siamo tuttora un soggetto importante.
E' stata quindi significativa la riunione di emergenza dei ministri degli Esteri dell'Unione a Parigi il 30 dicembre 2008, in risposta allo scoppio della crisi, perché - con la dichiarazione di Parigi - abbiamo potuto elaborare sin dall'inizio proposte per mettere fine al conflitto, proposte che poi la nostra delegazione ha ripreso durante la visita in Medio Oriente.
In proposito vanno citati tre elementi.
Il primo e il più importante è che la dichiarazione di Parigi chiedeva un immediato cessate il fuoco per motivi umanitari, comprese sia la cessazione incondizionata degli attacchi missilistici di Hamas contro Israele sia la fine dell'azione militare israeliana.
Abbiamo chiesto che il cessate il fuoco sia accompagnato da un'apertura permanente e normale di tutti i valichi di frontiera, come previsto dall'accordo sulla circolazione e l'accesso del 2005.
Abbiamo manifestato la nostra volontà di inviare nuovamente a Rafah la missione dell'Unione europea di assistenza alle frontiere, per consentire la riapertura di quel valico, e abbiamo anche dichiarato la nostra intenzione di valutare la possibilità di estendere l'assistenza ad altri posti di frontiera, purché le nostre preoccupazioni in tema di sicurezza trovino una risposta.
In secondo luogo, abbiamo richiamato l'attenzione sulle pressanti esigenze umanitarie, che abbiamo detto devono essere soddisfatte.
Al riguardo, abbiamo insistito su un'immediata apertura dei valichi per consentire la prestazione di assistenza sanitaria urgente e la fornitura di cibo e combustibile nella Striscia di Gaza, onde rendere possibile l'accesso alla Striscia da parte degli operatori umanitari e l'evacuazione dei feriti.
In terzo luogo, abbiamo ribadito la nostra posizione, ossia che non esiste una soluzione militare per questo conflitto israelo-palestinese, che il processo di pace è l'unico modo per compiere progressi e che occorre intensificare gli sforzi non appena ci sarà un cessate il fuoco duraturo.
Come è già stato detto, la nostra missione si è svolta contemporaneamente alla visita del presidente Sarkozy, che aveva programmato una visita in Siria e in Libano e che ha poi deciso di recarsi anche in Egitto e in Israele per rafforzare questo impegno, sempre sulla base della nostra dichiarazione del 30 dicembre 2008.
La sua iniziativa è stata tanto più importante in quanto la Francia presiede attualmente il Consiglio di sicurezza.
Abbiamo operato in stretto coordinamento, organizzando anche una riunione congiunta a Ramallah, dove il presidente Sarkozy ha illustrato il suo piano per il cessate il fuoco, per il quale noi - la troika - avevamo in una certa misura preparato la strada grazie ai nostri colloqui con le principali parti interessate, soprattutto Egitto e Israele.
Questi sforzi ci hanno rafforzati a vicenda e hanno rappresentato un forte messaggio comune inviato dall'Unione europea. La troika ha non soltanto comunicato la posizione istituzionale dell'Unione ma ha anche fatto sentire la nostra presenza.
Credo sia stato importante che anche il presidente Sarkozy sia andato in Siria e che anche l'Alto rappresentante Solana lo abbia accompagnato in Siria e in Libano e abbia avuto consultazioni con la Turchia.
Credo siano stati tutti passi necessari.
Come già detto, ho sottolineato in particolare la situazione umanitaria, insistendo soprattutto per l'apertura dei valichi di frontiera e la possibilità di concordare un cessate il fuoco di almeno qualche ora per consentire alle organizzazioni internazionali di svolgere i loro compiti.
Israele ha accolto alcune di queste richieste e, nei negoziati con il governo israeliano, ho assicurato anche la presenza di un funzionario dell'Ufficio per gli aiuti umanitari della Comunità europea presso gli uffici delle forze di difesa israeliane, come avevamo fatto nel caso della guerra in Libano, con un notevole miglioramento del coordinamento.
Colgo questa occasione per ringraziare tutti i coraggiosi colleghi che stanno tuttora lavorando a Gaza, gli operatori dell'Agenzia delle Nazioni Unite per il soccorso e l'occupazione e del Comitato internazionale della Croce rossa, con i quali collaboriamo e che ricevono una gran parte dei nostri finanziamenti, ma anche molti altri operatori.
(Applausi)
Esprimo poi le mie sentite condoglianze alle famiglie degli operatori che sono rimasti vittima di questo tragico episodio.
La Commissione sta stanziando ingenti somme anche a favore di fondi umanitari e siamo pronti a fare di più in futuro.
Quali sono i risultati ottenuti da questi negoziati?
Come osservava il presidente in carica del Consiglio, i negoziati hanno riguardato i principali elementi dell'ultima risoluzione del Consiglio di sicurezza, che è stata adottata pochi giorni dopo con l'astensione degli americani, cioè: un cessate il fuoco immediato, garanzie da parte dell'Egitto di porre fine ai traffici di contrabbando attraverso le gallerie, apertura dei valichi per consentire il transito degli aiuti umanitari e spiegamento di un contingente - se possibile a composizione internazionale e/o con la partecipazione delle forze di sicurezza dell'Autorità palestinese - che pattugli i quindici chilometri del corridoio Philadelphia tra Gaza e l'Egitto.
Sappiamo che l'Autorità palestinese ha accolto questa proposta e che Israele e Hamas la stanno studiando.
Pensiamo sia molto importante che succeda qualcosa entro tempi brevissimi.
Secondo le più recenti informazioni di cui dispongo, tutti stanno lavorando molto intensamente e forse, tra qualche giorno, avremo effettivamente un cessate il fuoco.
Mi auguro che sia proprio così.
In una prospettiva a medio termine, purtroppo sia Israele che Hamas hanno inizialmente respinto la risoluzione del Consiglio di sicurezza delle Nazioni Unite, ma sulla base dei contatti quotidiani spero che sia possibile giungere molto presto a un accordo.
E' importante dire e riconoscere che l'Egitto sta svolgendo un ruolo guida nel gestire i contatti con Hamas, e anche che, sotto questo aspetto, la visita in Siria del presidente Sarkozy, come pure gli sforzi della Turchia, sono stati molto importanti.
Mi risulta altresì che il vertice dei paesi arabi potrebbe svolgersi in Qatar alla fine di questa settimana.
Come dimostra la febbrile attività diplomatica, è nostra intenzione sostenere tutti coloro che sono in grado di intervenire presso Hamas per contribuire a trovare una soluzione sostenibile in linea con la risoluzione 1860 del Consiglio di sicurezza.
Non appena sarà stato concordato il cessate il fuoco, dovremo pensare, probabilmente nell'ambito di una conferenza, a come formulare misure più concrete per alleviare le esigenze umanitarie della popolazione palestinese a Gaza.
Dobbiamo però essere chiari sul fatto che qualsiasi iniziativa intraprenderemo non dovrà alimentare un ciclo infinito di distruzione e ricostruzione senza pace.
Se ci saranno le condizioni, ritornerò qui da voi per chiedervi di contribuire in maniera significativa a sforzi costruttivi, come ho fatto in passato.
Sapete che il segretario generale Ban Ki-moon sta compiendo una visita nella regione e speriamo che anche lui possa fornire un contributo a questo successo finale, che è assolutamente necessario per realizzare un cessate il fuoco duraturo.
In una prospettiva di lungo termine, dobbiamo dire che l'attuale offensiva comporta ovviamente una perdita di fiducia tra palestinesi e israeliani.
Le operazioni militari non possono mai produrre una pace durevole; solo un accordo politico negoziato può farlo.
Occorre pertanto riprendere il dialogo sia tra israeliani e palestinesi sia tra i palestinesi.
Una volta cessate le ostilità, penso che sarà importante riavviare quanto prima possibile i colloqui per una pace complessiva.
A tal fine dobbiamo lavorare con la nuova amministrazione statunitense per garantire che essa sia in grado di appoggiare i negoziati bilaterali sin dall'inizio.
In proposito, accolgo con favore gli impegni assunti dal segretario di Stato designato Hillary Clinton durante l'audizione di fronte al Senato americano.
Insisteremo affinché le parti trattino sulla sostanza, non soltanto sulle procedure, e il processo di Annapolis si concluda positivamente.
Questa crisi rivela che una conclusione positiva è ora più urgente che mai.
Sarà centrale anche la questione della riconciliazione palestinese.
E' improbabile che l'operazione in corso possa sradicare Hamas; è possibile che Hamas ne esca indebolito militarmente ma rafforzato politicamente.
La posizione di Hamas secondo cui il mandato del presidente Abbas scadrà il 9 gennaio è un'altra questione strettamente collegata alla riforma dell'Organizzazione per la liberazione della Palestina e di Fatah.
E' chiaro che, per realizzare una pace duratura, è necessaria una Autorità palestinese forte, che parli a nome di tutti i palestinesi e si impegni per una soluzione a due Stati, da attuare con mezzi pacifici.
Purtroppo, il conflitto di Gaza potrebbe avere ripercussioni negative sotto il profilo del sostegno regionale al processo di pace.
L'immagine di Israele presso diversi regimi arabi favorevoli alla pace è stata intaccata dalle eccessive sofferenze inflitte alla popolazione civile di Gaza.
I leader e il popolo israeliani dovrebbero comprendere quanto ciò sia deleterio per le loro aspirazioni come popolo che vuole vivere in pace.
Noi siamo loro amici e abbiamo il dovere di dire loro che ci stiamo comportando come tali.
Israele non può permettersi di perdere tempo nel raggiungere la pace.
Questa è la mia prima breve, o forse non così breve, analisi. Dovremo impegnarci per realizzare una tregua duratura, per essere poi in grado di proseguire e avviare negoziati di pace con la nuova amministrazione americana.
a nome del gruppo PPE-DE. - (ES) Signor Presidente, 17 giorni di combattimenti a Gaza hanno lasciato dietro di sé una situazione semplicemente straziante.
I danni peggiori, perché irreparabili, sono rappresentati dalla perdita di vite umane, compresi civili e bambini innocenti.
Ma ci sono anche distruzione, caos, odio e vendetta; la causa palestinese è divisa; i radicali si sono rafforzati, a scapito dei moderati, e il processo di pace è stato completamente scardinato.
Come ha rilevato il presidente in carica del Consiglio, ciò è avvenuto perché si possono vincere tutte le battaglie di una guerra, ma si può ugualmente perdere la battaglia più importante: quella per la pace.
Signor Presidente, invece di cercare di attribuire colpe e responsabilità a una o a entrambe le parti, la cosa più importante da fare - come ha appena detto il commissario - è arrivare a una tregua immediata, come invocato dalla risoluzione 1860 delle Nazioni Unite.
Il segretario generale dell'ONU ci ha recentemente ricordato che entrambe le parti devono ottemperare a quella risoluzione.
E' d'importanza vitale anche alleviare la terribile situazione umanitaria ed economica in cui si trova la Striscia di Gaza, governata - per così dire - da Hamas, un'organizzazione che è inserita nella lista dell'Unione europea delle organizzazioni terroristiche.
Dobbiamo tuttavia ricordare che Hamas non è soltanto una delle cause del conflitto, ma è anche il risultato di circostanze terribili.
Signor Presidente, il mio gruppo sottoscrive e apprezza gli sforzi compiuti da tutti i gruppi rappresentati in quest'Aula per appoggiare la proposta di risoluzione che adotteremo domani.
Vogliamo inoltre rendere omaggio ai deputati che hanno preso parte ai negoziati, in particolare al rappresentante del mio gruppo, l'onorevole Brok, che ha avuto un compito molto difficile.
Signor Presidente, il mio gruppo sostiene gli sforzi della Commissione e del Consiglio volti a conseguire un cessate il fuoco quanto prima possibile, in collaborazione con i paesi arabi - principalmente l'Egitto - e con gli altri membri del quartetto.
Nutriamo grandi aspettative dopo le dichiarazioni fatte ieri dal segretario di Stato designato Hillary Clinton di fronte alla commissione per le relazioni estere del Senato statunitense, che prospettano una diplomazia pragmatica, efficace e fondata sul dialogo.
Da ultimo, signor Presidente, vengo al punto più importante: l'Unione europea è un'unione di valori, con al primo posto il valore della pace.
Credo che l'Unione europea debba compiere ogni sforzo e far sentire tutto il suo peso politico nell'interesse di questa causa, senza permettere che i nostri pensieri siano confusi o i nostri cuori induriti da questo conflitto.
(Applausi)
a nome del gruppo PSE. - (DE) Signor Presidente, onorevoli colleghi, dibattiti come questo sono difficili per tutti noi, e il motivo per cui sono difficili è che Israele è un amico e molti di noi - ciò vale per me in modo particolare - si sentono legati a quel paese da profondi rapporti di amicizia.
Ma proprio con gli amici è tanto più importante discutere delle questioni controverse in modo aperto.
Finora il conflitto ha causato 1 000 morti in 17 giorni.
E' un conflitto tragico, che fa soffrire specialmente donne e bambini.
C'è una risoluzione delle Nazioni Unite che è la base per proclamare un cessate il fuoco immediato e avviare trattative.
E' del tutto evidente che il conflitto può essere risolto soltanto sulla base del diritto internazionale, e l'ottemperanza al diritto internazionale e al diritto umanitario internazionale dovrebbe essere ovvia per un paese democratico fondato sullo stato di diritto.
Invero, è una vergogna che dobbiamo stare qui a ribadirlo.
Pertanto, tutto ciò che possiamo fare per superare la crisi umanitaria è lanciare un appello per una tregua immediata.
Quello che affermiamo nella nostra risoluzione non è irrilevante, al contrario: è cruciale per porre immediatamente fine alla perdita di vite umane, alla morte per fame e alla disperazione.
E' chiaro che lo Stato d'Israele ha il diritto di difendersi.
E' legittimato a difendersi da persone il cui obiettivo è distruggerlo.
Ma un paese democratico fondato sullo stato di diritto deve sempre chiedersi se i mezzi cui ricorre per difendersi siano proporzionati.
A mio giudizio - e, credo, a giudizio della maggior parte dei colleghi in quest'Aula - questi mezzi non lo sono.
(Applausi a sinistra)
Ai nostri amici in Israele - non importa di quale orientamento politico - dobbiamo dire che sappiamo che Hamas non è un movimento pacifista.
Sappiamo che è guidato da persone che non condividono i nostri valori fondamentali, e ogni missile lanciato contro Israele è naturalmente un attacco dal quale quello Stato ha il diritto di difendersi. Nondimeno, è un errore rifiutare il dialogo.
Se il dialogo è la precondizione essenziale per uno sviluppo pacifico, rifiutarsi di impegnarsi in un dialogo significa perpetuare il conflitto armato.
C'è quindi bisogno di una fondamentale correzione di rotta.
Ci dovrà essere un dialogo con Hamas.
Se Israele non può avviare tale dialogo direttamente - e posso comprendere il punto di vista dei politici israeliani che sostengono che Israele non possa dialogare con Hamas, anche se molti cittadini israeliani credono che dovrebbe farlo- se membri del governo e del parlamento israeliani dicono che non lo vogliono, vi sono tuttavia sufficienti spazi per una mediazione internazionale, ad esempio attraverso il quartetto, e uno dei possibili compiti dell'Unione europea all'interno del quartetto è quello di rendere possibile una mediazione in vista di questo dialogo.
E' un errore fondamentale credere che, alla fine, ci possa essere una soluzione militare al conflitto mediorientale.
Reputo che questo sia un errore di fondo, indipendentemente da chi sostiene una tale idea.
Non si arriverà a nessuna soluzione attraverso atti terroristici, né attraverso operazioni militari convenzionali.
L'unico modo per giungere a una soluzione è il dialogo tra le parti in lotta, con l'aiuto della mediazione internazionale.
Ciò di cui c'è bisogno è una tregua immediata, da garantire mediante i meccanismi a disposizione della comunità internazionale, se necessario con l'aiuto di una forza multinazionale cui partecipino i paesi arabi e, soprattutto, i paesi islamici.
Questa sì che sarebbe la strada per arrivare a un cessate il fuoco immediato e migliorare la situazione.
Quand'ero giovano e stavo cominciando a occuparmi di politica, mi fu detto che con i terroristi non si dialoga.
A quell'epoca, il terrorista numero uno era Yasser Arafat.
Alcuni anni dopo ho visto alla televisione le immagini di quel capo terrorista mentre veniva insignito del Premio Nobel per la pace, insieme con politici israeliani.
Quanto è stato possibile in passato può esserlo anche in futuro.
Quindi, una domanda che dobbiamo porci è se abbiamo compiuto progressi sufficienti affinché i meccanismi disponibili portino al dialogo necessario.
A nome del mio gruppo, ringrazio tutti coloro, anche appartenenti ad altri gruppi, che hanno collaborato alla stesura della nostra risoluzione.
Se la risoluzione, che è sostenuta da tutti i gruppi rappresentati al Parlamento europeo - e ritengo che questo sia un segnale positivo -, può aiutare a migliorare il clima, avremo fornito un contributo, per quanto piccolo, a porre fine a questa intollerabile perdita di vite umane.
(Applausi a sinistra)
a nome del gruppo ALDE. - (FR) Signor Presidente, signora Commissario, verrà il giorno in cui dovremo distinguere il bene dal male. Credo tuttavia che oggi sia più urgente avanzare le nostre richieste, che sono: una tregua immediata, che metta fine ai lanci di missili contro Israele e alle operazioni israeliane a Gaza; la consegna di aiuti umanitari; un cessate il fuoco duraturo, che ponga fine al contrabbando di armi e munizioni e sia accompagnato da un'efficace sorveglianza del confine tra l'Egitto e Gaza, dal ritiro delle truppe israeliane e dalla riapertura dei valichi di frontiera; infine, la revoca dell'embargo - il tutto contemporaneamente.
Sarà una fase estremamente complessa, una fase che richiederà senza dubbio o molto probabilmente la presenza di una forza internazionale, e credo che l'Unione dovrebbe prepararsi a parteciparvi.
Vorrei ora aggiungere altre due considerazioni.
Per ottenere lo scopo desiderato, l'Unione europea dovrà parlare e agire chiaramente, non in maniera disorganizzata.
E' molto utile avere buone intenzioni, ma è ancora più importante essere efficaci.
Anche gli Stati Uniti dovranno impegnarsi, e lo stesso vale per la Lega araba e i suoi paesi membri.
Aggiungo infine che, per poter offrire un'alternativa reale alla situazione a Gaza, Israele dovrà migliorare notevolmente le condizioni della Cisgiordania: i 634 punti di controllo, la divisione in due parti della rete stradale, le mura alte otto metri e gli innumerevoli atti di umiliazione inflitti ai palestinesi non rappresentano per gli abitanti di Gaza un'alternativa sufficientemente allettante per indurli a voltare le spalle a Hamas.
Concludo dicendo che verrà sicuramente il giorno in cui tutti dovranno parlare con tutti.
(Applausi)
a nome del gruppo UEN. - Signor Presidente, onorevoli colleghi, come tutti ovviamente siamo coinvolti e sconvolti da questa situazione, però io credo che ci sia il dovere, almeno da parte mia, di rinunciare a qualunque ipocrisia.
Il nodo comincia da molto lontano: il legittimo e sacrosanto diritto dei palestinesi di avere uno Stato libero passa dall'altrettanto sacrosanto diritto di Israele ad essere riconosciuto e noi sappiamo che Israele è stato cancellato dalla carta geografica di molti paesi.
Noi sappiamo che la Francia, l'Italia, la Spagna, la Germania non avrebbero certamente tollerato di essere cancellati dalla cartina geografica, non avrebbero accettato di essere considerati come inesistenti.
Sappiamo che non è stato Israele a dare avvio a questa ennesima guerra e che il terrorismo è ancora uno dei problemi principali!
Perciò io credo, signor Presidente, che senza ipocrisia abbiamo oggi il dovere di cominciare a ragionare in termini diversi.
Non possiamo pensare che il dialogo con i terroristi sia giustificato dal fatto che sono morti tanti civili, perché questo crea la scusante per qualunque terrorista nel futuro per utilizzare la violenza, la forza e la morte per ottenere legittimità politica.
Io credo che noi dobbiamo, come Unione europea, trovare finalmente una maggiore coesione, la capacità di affrontare anche il nodo dei rapporti economici con i paesi che non riconoscono Israele, garantire i percorsi umanitari che consentono ai civili, palestinesi e israeliani, di essere messi in sicurezza.
In questo caso soffrono maggiormente i palestinesi, e detto questo, signor Presidente, credo che sia anche opportuno che vada rivista la posizione sugli aiuti dati e che diamo, ma il cui utilizzo è privo di controllo.
Signor Presidente, onorevoli colleghi, la situazione è sicuramente tale da far venire le lacrime agli occhi.
Le speranze di pace e sicurezza per le persone interessate sono svanite nel fumo di Gaza e sotto i corpi dei defunti, dei bambini, delle donne, degli uomini e dei feriti.
Non siamo mai stati più lontani da una speranza di sicurezza di quanto lo siamo ora.
Chi pensa che questa guerra, secondo la logica delle argomentazioni israeliane, sia giustificata dagli attacchi missilistici contro Israele e che ai palestinesi vada impartita una lezione non ha capito niente.
Non ha capito niente perché impartire una lezione a qualcuno è un modo squallido di educare, un modo che non ha mai funzionato.
Dai tempi di Clausewitz sappiamo che chi inizia una guerra deve sapere come concluderla, deve sapere quali fini persegue.
Bene, il fine di questa guerra è più sicurezza per Israele.
Oggi possiamo dire che questa guerra non conseguirà mai il proprio fine, tanto meno nel modo in cui essa è condotta.
Quanti più morti civili, quanti più morti palestinesi ci saranno, tanto minore sarà la sicurezza di quella regione.
E' questo il dramma, la tragedia che sta avvenendo in Medio Oriente.
Ed è anche il motivo per cui dobbiamo parlare con grande chiarezza.
L'onorevole Schulz ha ragione: Israele deve essere protetta da sé stessa.
Israele deve essere protetta dalla tentazione di ricorrere a soluzioni che implichino la guerra e l'uso delle forze armate.
I palestinesi, soprattutto i civili palestinesi, devono essere protetti da Hamas.
Questo è il nostro compito, che non è facile, ma dobbiamo essere chiari.
Invito il Consiglio a non ragionare più in termini di promuovere, aumentare, migliorare i rapporti con Israele fintantoché la situazione resterà così com'è.
Questa è una ben misera soluzione, non la soluzione giusta!
(Applausi)
Invito tutti coloro che giustamente invocano un dialogo, una discussione con Hamas a non essere ingenui, a non dimenticare che con Hamas si deve sì discutere per migliorare la situazione a Gaza, dato che è Hamas che vi detiene il potere, ma che, allo stesso tempo, la strategia di Hamas prevede che ci siano delle vittime.
Israele è caduta nella trappola di Hamas: quanti più morti ci saranno a Gaza, tanto meglio sarà per Hamas.
Questa è una delle verità che vanno dette a Hamas.
Ci rifiutiamo di accettare questa strategia suicida di Hamas, che cerca di creare vittime e martiri per poter aggredire Israele.
Anche questo dobbiamo dire a Hamas.
In conclusione, voglio dirvi ancora che gli unici in grado di risolvere il problema di Hamas sono i palestinesi.
Finché Israele continuerà a occupare la Cisgiordania, finché Israele non proporrà una soluzione positiva ai palestinesi della Cisgiordania, sempre più palestinesi guarderanno a Hamas.
Se diamo ai palestinesi della Cisgiordania una speranza di vita, essi insorgeranno contro Hamas e ci libereranno da Hamas.
Liberate i palestinesi dall'occupazione israeliana nella Cisgiordania e i palestinesi si libereranno da Hamas.
(Applausi)
a nome del gruppo GUE/NGL. - Signor Presidente, onorevoli colleghi, Rahed ha cinquanta anni, ha perso la casa, tre figli, la moglie e due cognate.
Rahed è disperato ed è nel centro che abbiamo visitato.
Rahed ha detto con molta angoscia "Hamas dirà che vinto quando è terminata questa aggressione, Israele dirà che ha vinto, in realtà siamo morti noi civili".
Io dico un'altra cosa che in realtà lì, con quei corpi morti di bambini e donne che abbiamo visto e che sono all'ospedale e non hanno cure, quelli che sono feriti, più di 4.000, lì muore il diritto, muore il sogno di un'Europa che vuole che i diritti umani siano diritti universali ed è una tragedia questo!
Noi siamo inefficaci.
Commissaria Ferrero-Waldner, lei sa che io la stimo moltissimo e so che sta agendo e facendo moltissimo insieme ad altri.
Io credo che dobbiamo capire con nettezza e con chiarezza che questa guerra militare, questo militarismo di Israele, porta non alla salvezza di Israele, ma alla sua fine anche morale, come dice del resto David Grossmann quando commemora Rabin, ucciso da un fondamentalista ebreo e non islamico perché voleva portare la pace.
Cessate il fuoco!
Cessate il fuoco!
Me lo diceva un medico norvegese che sta operando ogni giorno e che lavora 24 ore (mandiamo medici a Gaza).
Cessate il fuoco è quello che vogliamo!
Allora il Consiglio di sicurezza deve cominciare a far implementare le parole che dice.
Sì alla diplomazia, dobbiamo anche usare non soltanto la diplomazia, dobbiamo usare anche gli strumenti che abbiamo e allora uno strumento che noi abbiamo anche per Israele è proprio quello dell'upgrade e mi fa piacere sentire che oggi per esempio il rappresentante della Commissione europea a Tel Aviv abbia detto non è il momento adesso di pensare all'upgrading, facciamo una pausa perché quello che dobbiamo fare è quello di cessare il fuoco.
Importantissimo.
Penso sia importante e sia un messaggio forte.
Lei diceva protezione e protezione internazionale.
Io credo che sia un errore pensare soltanto a Gaza e a Rafah.
La protezione per la popolazione civile arriva dal Nord, arriva dagli attacchi israeliani che vengono da Herez.
Il controllo delle frontiere è un controllo delle frontiere generale, Rafah e Herez, perché da sempre i palestinesi, dal 1992, dall'accordo di Oslo, i palestinesi non possono uscire da Herez, e lei lo sa benissimo, e neppure gli ammalati escono.
Quindi dobbiamo pensare non soltanto via i tunnel, via le armi che possono armare Hamas, ma via assolutamente tutti i divieti che ci sono per i palestinesi.
Cessate il fuoco e apertura non solo dei corridoi umanitari, apertura di tutti i crossing, perché se la gente non ha da mangiare, se la gente non ha il commercio che può essere fatto, allora è davvero pressioni forti perché Hamas finisca di essere e di fare azioni che colpiscono la popolazione israeliana, ma Israele sappia che c'è la Cisgiordania che è occupata militarmente e faccia davvero la pace, non costruisca insediamenti.
(Applausi)
Molte grazie, onorevole Morgantini.
Desidero esprimere il mio rispetto a lei e agli altri membri del Parlamento europeo che hanno preso l'iniziativa di recarsi nella Striscia di Gaza nei giorni scorsi.
a nome del gruppo IND/DEM. - (NL) Signor Presidente, la Palestina è un territorio islamico, in quanto tale inalienabile.
Dalla sua creazione, nel 1987, il movimento islamico Hamas si è attenuto fermamente a questo principio fondamentale, ricevendo pieno appoggio dalla Repubblica islamica dell'Iran.
Questo punto di vista ideologico non lascia assolutamente spazio a uno Stato ebraico nel Medio Oriente, e i rovinosi effetti di tale totalitarismo islamico si stanno facendo crudelmente sentire nella Striscia di Gaza.
Peculiare della filosofia di Hamas è l'uso militare delle moschee di Gaza, con tutte le tragiche conseguenze che ne derivano.
In proposito desidero portare alla vostra attenzione la lucida analisi pubblicata nella Frankfurter Allgemeine di lunedì scorso.
Se l'Europa ha veramente a cuore la sopravvivenza dello Stato ebraico di Israele, è molto probabile che si arrivi a uno scontro con Hamas e il suo alleato iraniano Hezbollah.
Siamo pronti ad affrontare questa prospettiva orribile ma realistica?
Dopo tutto, un cessato il fuoco o un armistizio provvisorio sarebbero per Hamas e i suoi sodali una mera pausa per riprendere fiato nella jihad contro Israele.
Signor Presidente, onorevoli colleghi, devo dire che credo che la grande maggioranza di questa Assemblea condivida gli auspici di pace e le preoccupazioni che sono state fin qui espresse da molti.
Credo anche che quanto sostenuto dal Consiglio sia condivisibile e ritengo che la Commissione abbia fin qui seguito un percorso che può essere utile al dialogo: l'apertura dei varchi per scopi umanitari, il cessate del fuoco bilaterale, potrebbero essere il prodromo di un successivo impegno per l'organizzazione di una fascia di salvaguardia internazionale.
Qui forse la collega Morgantini ha ragione, quando chiede che questa fascia non riguardi solo Gaza, ma sia estesa a tutti i territori palestinesi.
In fondo ho l'impressione che la Commissaria Ferrero-Waldner abbia come auspici e come attività diplomatica, almeno un po', iscrivibile nello stesso solco che ha cercato di tracciare in proposito il Santo Padre.
Mi permetto umilmente di condividere questo tipo di approccio: si deve cercare ancora, dopo tanti anni, una soluzione per due popoli e due Stati - questo non dobbiamo dimenticarlo - e per affermare finalmente il diritto internazionale.
Non c'è e non si sarà mai una soluzione bellica - l'ha detto anche il collega Schulz, ogni tanto devo ricordare anche lui - e devo dire che indubbiamente non ci sarà mai una soluzione bellica che risolva il problema in Terra Santa.
Su questo credo pure che l'Unione europea abbia gli strumenti per sostenere ogni sforzo diplomatico utile in proposito.
Sono certo che l'onorevole Schulz sarà lieto che lei abbia citato il suo nome in relazione al Santo Padre!
(DE) Signor Presidente, signora Commissario, signor Presidente in carica del Consiglio, desidero illustrare il punto di partenza del mio ragionamento.
Hamas è contrario a una soluzione a due Stati, nega il diritto di esistenza dello Stato d'Israele, ha preso il potere attraverso un brutale colpo di Stato contro il suo stesso popolo, lancia missili contro civili e usa civili, scuole e mosche come scudi umani.
Ora, se si vuole proteggere la propria popolazione civile, com'è possibile reagire in maniera proporzionata, quando la parte avversaria utilizza i propri civili come scudi umani?
Quindi, i concetti di raffronto numerico e di proporzionalità non sono applicabili in una situazione come questa.
In una situazione di guerra la proporzionalità non esiste; ogni guerra e ogni vittima sono una guerra e una vittima di troppo, e non è possibile far valere le cifre dell'una contro quelle dell'altra parte.
Secondo me, questo è un punto di partenza ragionevole.
Dovremmo pertanto evitare di lanciare accuse unilaterali, come è stato fatto; dovremmo piuttosto cercare di concordare un cessate il fuoco e dare il nostro aiuto in tal senso.
Credo che, a questo riguardo, il presidente in carica Schwarzenberg e la sua delegazione, ma anche il commissario Ferrero-Waldner, con l'aiuto di altre delegazioni nazionali, abbiano fatto di più di qualsiasi altro soggetto, e di ciò li ringrazio sinceramente. Non ho visto traccia degli Stati Uniti, le Nazioni Unite si sono viste appena, mentre gli altri membri del quartetto sono totalmente assenti.
Dobbiamo garantire che la tregua preveda due elementi: porre termine all'attacco israeliano e impedire che Hamas possa impadronirsi di nuovi missili forniti dalla Corea o dall'Iran e in grado di colpire Tel Aviv.
Per questo motivo, si deve assicurare non soltanto che cessino tutte le ostilità, ma anche - attraverso accordi internazionali cui partecipino il quartetto e la Lega araba, con l'Egitto in un ruolo chiave - che i 15 chilometri di confine siano pattugliati in modo tale che nessuna pallottola possa più attraversare il confine di Gaza.
Allo stesso tempo, deve cessare l'attacco israeliano.
Concludo con una osservazione.
Questo è solo un primo, piccolo passo.
Se Israele vuole avere a che fare, in futuro, con palestinesi moderati - il che significa una soluzione a due Stati - allora, quando tutto questo sarà finito, ci si dovrà preoccupare di far sì che i palestinesi moderati che appoggiano il presidente Abbas possano, finalmente, avere dei risultati concreti da mostrare alla loro gente - il che significa porre fine alla politica degli insediamenti e a molte altre cose.
Alla fine, se i moderati non avranno alcun successo da poter mostrare al loro popolo, saranno i radicali a trionfare.
Questo deve essere il punto di partenza di una nuova politica da parte israeliana.
Signor Presidente, onorevoli colleghi, di fronte a questa immensa tragedia le nostre parole rischiano di essere inadeguate.
Un esercito che uccide centinaia di civili, donne e bambini, si pone allo stesso livello del terrorismo che pretende di combattere.
D'altra parte chi conosce Gaza, anche solo per averla vista sulla carta geografica, sa che nessuna operazione militare poteva essere concepita senza mettere in conto un massacro di civili.
Oggi Israele può dirsi più sicura dopo aver suscitato tanto odio e disperazione?
E con chi se non con Hamas, direttamente o indirettamente, si dovrà cercare una via d'uscita alla violenza cieca?
La nostra risoluzione rafforza la richiesta di cessate il fuoco già espressa dal Consiglio di Sicurezza delle Nazioni Unite.
Invochiamo le parti a rispettarla e chiediamo all'Europa di adoperarsi per renderla possibile.
Il rischio è che questo massacro, lungi dallo sconfiggere Hamas, collega Brok, indebolisca ancora di più proprio l'Autorità palestinese e quelli che nel mondo palestinese hanno puntato tutto sul negoziato con Israele.
C'è da chiedersi onestamente cosa hanno ottenuto costoro fin qui concretamente?
Nulla!
Questa è la risposta che dobbiamo dare se vuole veramente cominciare ad estirpare l'odio e la violenza.
. - (FR) Signor Presidente, siamo tutti in parte responsabili di quanto sta accadendo oggi nel Medio Oriente.
Come europei e come comunità internazionale abbiamo permesso che la situazione peggiorasse; non abbiamo fatto nulla quando la sicurezza di Israele è stata minacciata, e non abbiamo fatto nulla quando il blocco ha reso la vita a Gaza assolutamente insostenibile.
Oggi è il 19o giorno di guerra; 995 persone sono state uccise, di cui 292 erano bambini, e ci sono migliaia di feriti, alcuni ancora in attesa di essere evacuati.
Ci sono decine di migliaia di profughi che non hanno più una casa e non sanno dove andare.
La situazione umanitaria sta peggiorando sempre più: 700 000 abitanti di Gaza non hanno più elettricità, un terzo di essi non ha acqua né gas; tra non molto saranno passate tre settimane da quando questa situazione è iniziata, tre settimane in cui la gente di Gaza ha vissuto, anzi, ha fatto del proprio meglio per sopravvivere.
Ci sono troppe sofferenze, troppe privazioni, e tutto questo deve finire, deve finire adesso!
La responsabilità che abbiamo nei nostri confronti, come europei, è quella di non fare favori a nessuno.
La responsabilità che abbiamo nei nostri confronti, come europei, è di esercitare pressioni sulle due parti affinché decidano di negoziare.
E' una questione di giorni, forse solo di ore, prima che si arrivi al punto di non ritorno con un'offensiva terrestre diretta in particolare contro la città di Gaza.
La sicurezza di Israele deve essere garantita e alla gente di Gaza dev'essere garantito che in futuro potrà vivere in pace.
I confini devono essere controllati e il blocco va revocato.
Tutti noi qui sappiamo che, per ottenere un simile accordo, sarà forse necessario che l'Europa, gli Stati Uniti e i paesi arabi - che si riuniscono dopo domani - parlino tutti con una e una stessa voce.
Prima di concludere desidero esprimere il mio fermo convincimento: oggi non è la guerra che dobbiamo vincere bensì la pace.
(Applausi)
Signor Presidente, onorevoli colleghi, sono davvero molto apprezzabili le parole della Commissaria e del Presidente Poettering, quando ha denunciato senza mezzi termini la grave responsabilità di Hamas nel porre fine alla tregua, ma con altrettanta chiarezza ha giudicato totalmente sproporzionata la reazione israeliana.
Ma al di là delle parole, la crisi rimane e restano migliaia di persone, la popolazione civile e i bambini, che hanno bisogno disperatamente di aiuti umanitari.
In tutta coscienza e senza ipocrisia forse dovremmo porci delle domande.
Mentre i nostri bambini festeggiavano le festività natalizie, quanti ne sono morti a Gaza? 200, 300, e quanti civili israeliani?
La comunità internazionale poteva fare di più?
A mio avviso sì!
Doveva fare di più!
Dobbiamo sentire tutto il peso delle nostre responsabilità!
Non basta distribuire giudizi su Hamas, su Israele, sull'inizio delle responsabilità, di chi ha più colpa.
Purtroppo, al di là dell'emergenza, rimane l'inadeguatezza dell'Europa.
A mio avviso un'insufficienza grave, un'incapacità di costruire un'autentica, strategica e duratura politica di pace.
Oggi, ovviamente, noi dobbiamo chiedere con forza il cessate il fuoco, ma non basta.
Dobbiamo porre le nostre condizioni con severità per accompagnare il processo di pace e di sviluppo del Medio Oriente.
Chiudo anch'io ricordando le parole del Papa, che ha detto che bisogna dare risposte concrete all'aspirazione diffusa che c'è in quei territori a vivere in pace, in sicurezza e in dignità, come anche ha anche ricordato la collega Morgantini.
Chiudo davvero, presidente.
La violenza, l'odio, la sfiducia sono forme di povertà, forse le più tremende da combattere.
. - (FR) Signor Presidente, a Gaza abbiamo visto guerra e abbiamo visto morte, ma abbiamo visto anche persone, persone che vivono, che hanno il diritto di vivere e che è nostro dovere proteggere.
Proteggere la popolazione civile: questa è la vera emergenza.
Niente può giustificare il fatto che non si sia fatto tutto il possibile per proteggere quella popolazione. Signor Presidente in carica del Consiglio, lei ritiene, oggi, di aver fatto tutto quanto in suo potere per garantire che le autorità israeliane pongano immediatamente fine a questa operazione militare indiscriminata e sproporzionata?
La sua risposta è, quasi certamente, "no”.
Quando nelle ambasciate hanno cominciato a circolare voci sull'operazione, il Consiglio, contrariamente agli auspici del Parlamento, ha ribadito la propria determinazione di intensificare le relazioni.
Quale tragico errore!
Quando le ONG si rivolgono al Consiglio di sicurezza affinché il Tribunale penale internazionale verifichi presunti crimini di guerra, il Consiglio è incapace di invocare la clausola sui diritti umani prevista dall'accordo concluso con Israele.
Sono stufa di sentir dire che non possiamo fare di meglio, che abbiamo fatto tutto ciò che potevamo.
Il fallimento più grave è, di fatto, lo stallo in cui si trova la vostra politica essenzialmente umanitaria, incapace di alleviare i danni causati dall'occupazione militare e dalla guerra.
Quante violazioni del diritto internazionale dovranno essere commesse ancora prima di vedere applicata la clausola sui diritti umani?
Se, oggi, non siamo capaci di interrogarci sulla portata di meccanismi di pressione e applicazione efficaci, mi chiedo cosa dovrà succedere affinché passiamo finalmente all'azione.
Glielo dico apertamente: se l'approccio "facciamo finta di nulla” continuerà e resterà un elemento costante delle nostre relazioni con Israele, con i 1 000 morti di Gaza, lei cancellerà l'articolo 11 del Trattato, cancellerà la politica dell'Unione per i "diritti umani”, cancellerà il progetto europeo!
(Applausi)
. - (EN) Signor Presidente, di ritorno dalla Striscia di Gaza e dopo aver assistito al massacro, soprattutto di civili, avverto l'urgente necessità di esprimere la mia più calorosa solidarietà con il popolo palestinese.
Per 17 giorni si è trovato di fronte la poderosa macchina da guerra israeliana, che sta palesemente violando il diritto internazionale.
Esprimo inoltre il mio sostegno ai movimenti pacifisti israeliani, che chiedono la fine della guerra.
Dopo una chiusura e un assedio durati a lungo e che hanno trasformato Gaza nella più grande prigione a cielo aperto del mondo, dopo la costruzione del vergognoso muro intorno alla Cisgiordania, dopo la continua espansione degli insediamenti e la riuscita divisione della terra palestinese, le forze di occupazione sono passate all'operazione militare più feroce, usando come pretesto gli attacchi missilistici contro la parte meridionale d'Israele - e sottolineo che sono contrario a qualsiasi attacco contro civili, da qualunque parte esso provenga.
La fine della tregua sullo sfondo dei giochi di potere in vista delle elezioni israeliane rappresenta un insulto a un'intera nazione.
Il Consiglio di sicurezza dell'ONU ha approvato una risoluzione.
Israele è uno Stato, non un'organizzazione; è membro delle Nazioni Unite ed è responsabile nei confronti della comunità internazionale; deve quindi attenersi a questa come a tutte le altre risoluzioni adottate dall'ONU.
Il diritto internazionale va rispettato, non può più essere tollerata alcuna impunità.
Ci deve essere un'inchiesta internazionale completa.
La comunità internazionale chiede un immediato cessate il fuoco, l'immediato ritiro delle forze militari, l'accesso agli aiuti umanitari e la libertà di circolazione per la popolazione.
Permettiamo all'Agenzia delle Nazioni Unite per il soccorso e l'occupazione di svolgere la sua missione.
L'Unione europea ha fatto qualcosa, ma solo in ambito umanitario; ora deve dar prova di fermezza in ambito politico.
Applichiamo le clausole degli accordi di associazione, mettiamo fine al rafforzamento delle relazioni con Israele, cessiamo le esportazioni di armi in quel paese.
Per questo conflitto ci può essere solo una soluzione politica.
Bisogna tornare pienamente al diritto internazionale, il che significa porre fine all'occupazione della Palestina, che dura da 42 anni, e costituire uno Stato palestinese sovrano e autosufficiente. In questo modo creeremo un futuro di pace sia per bambini palestinesi sia per i bambini israeliani.
Per salvare le generazioni di domani dobbiamo cessare la guerra adesso.
. - (FR) Signor Presidente, molte migliaia di anni fa Davide affrontò Golia per scoprire se la terra fosse destinata ai moabiti, ai filistei o agli ebrei.
Lo stesso dramma è tuttora in atto in quella regione, dove ha avuto origine uno dei tre pilastri della nostra civiltà.
Oggi è urgente, giusto, legittimo e necessario garantire la sicurezza e il riconoscimento dello Stato di Israele.
Per fare ciò, basta una sola soluzione, cioè garantire la nascita di uno Stato palestinese veramente sovrano.
Qui, come in altri casi, il multiculturalismo rivela i propri limiti.
Laddove ci sono due popoli, ci devono essere due Stati.
Se gli aiuti dell'Unione europea sono realmente efficaci, devono essere concentrati su un obiettivo: garantire la crescita di uno Stato costituzionale palestinese nel quale lo stato di diritto protegga i deboli e aiuti i forti.
Occorre fare presto, perché in quella terra gli estremisti di tutte le parti sono potenti e stanno dalla parte sbagliata, mentre i bambini sono moderati e vittime di questa situazione.
La soluzione che consente di superare la logica dell'”occhio per occhio” non è di tipo morale né militare, bensì politica.
Dunque, diamoci da fare!
. - (EN) Signor Presidente, aborro il terrorismo.
Ripudio la propaganda del terrorismo.
Forse, il fatto di essere originario dell'Irlanda del Nord acuisce la mia consapevolezza, ed è per questo che non mi lascio impressionare quando sento Hamas lamentarsi per le necessarie azioni di rappresaglia contro i missili che da anni ormai fa piovere indiscriminatamente su innocenti cittadini israeliani, perché so che Hamas, così come l'IRA nel mio paese, è un maestro nelle arti gemelle del terrorismo e della propaganda.
La situazione è affatto chiara: Israele accetta una soluzione a due Stati, Hamas invece non riesce nemmeno a tollerare il diritto di Israele a esistere e quindi scatena infiniti e implacabili attacchi terroristici sul territorio israeliano.
E quando, dopo lunga sopportazione, Israele colpisce in risposta, Hamas fa la vittima.
Ma figuriamoci: sono loro i responsabili, e se vogliono la pace la risposta è nelle loro stesse mani.
Basta che la smettano di bombardare Israele.
. - (EL) Signor Presidente, siamo tutti consapevoli del fatto che la situazione a Gaza è tragica e sta per sfociare in un disastro umanitario.
C'è bisogno di un'azione immediata.
Mi congratulo con la Commissione europea per aver intensificato i propri sforzi, con la presidenza per le sue iniziative e le azioni nazionali coordinate che si stanno adottando e con l'Egitto per il ruolo importante e delicato che sta svolgendo.
E' urgentemente necessario arrivare a una tregua e far cessare le ostilità da entrambe le parti, creare corridoi dal territorio israeliano e dall'Egitto per dare risposta ai bisogni umanitari e mettere sotto controllo le frontiere, al fine di impedire la circolazione illegale di armi e persone.
Come ha detto il commissario, i segnali di tregua sono incoraggianti; mi auguro che un piano in tal senso sia accolto immediatamente e sia poi rispettato nella pratica.
Quali devono essere, allora, le nostre prossime mosse?
Sia il commissario che il presidente in carica del Consiglio hanno già detto che dobbiamo perseguire i nostri obiettivi di una pace sostenibile e della creazione di uno Stato palestinese che possa vivere in pace ed essere rispettato accanto ad Israele.
Questi obiettivi non sono nuovi.
Li abbiamo annunciati e li abbiamo appoggiati senza successo.
Il circolo vizioso della violenza continua e produce effetti negativi non solo sul popolo d'Israele e sui palestinesi ma anche su tutti i popoli della regione e sulla sicurezza della comunità internazionale.
Ora dobbiamo fare il punto delle nostre azioni, delle nostre scelte politiche e delle nostre pratiche, per compiere passi diversi e più coraggiosi.
Dobbiamo impegnarci urgentemente con Israele, a livello bilaterale, in un dialogo sincero e approfondito, nonché in un'opera di autocritica, nel quadro delle nostre amichevoli relazioni di partenariato; dobbiamo inoltre individuare gli errori che abbiamo commesso nel promuovere la fiducia reciproca tra i due popoli.
Dobbiamo altresì rafforzare questo tipo di dialogo con tutti i palestinesi, per far comprendere loro l'importanza della pace, della coesione, della vita umana e dell'unità al loro interno.
(DE) Signor Presidente, dopo aver ascoltato alcune osservazioni spiritose fatte oggi dal primo ministro Topolánek, come deputato austriaco al Parlamento europeo posso dire che mi fa piacere che tanto la Commissione quanto la presidenza ceca del Consiglio siano rappresentate da austriaci.
Vi esprimo il mio più caloroso benvenuto!
Signor Presidente in carica, ovviamente so bene che la sua lealtà va alla Repubblica ceca.
Onorevoli colleghi, poco prima del disimpegno unilaterale di Israele dalla Striscia di Gaza ho compiuto un viaggio in quella regione in qualità di membro di una delegazione presieduta dall'onorevole Schulz. Il vice primo ministro dell'epoca ci disse di non interferire e che sarebbe andato tutto bene.
Altri, come l'ex ministro degli Esteri Josip Elin, dissero che sarebbe successo il caos - e ha avuto e ha tuttora ragione.
Un disimpegno unilaterale senza negoziati, senza un partner negoziale non ha senso.
Ma è stata altrettanto miope la nostra decisione di non avviare un dialogo nemmeno con i rappresentanti moderati di Hamas, che forse non facevano affatto parte di Hamas ma erano stati nominati da Hamas nel governo congiunto.
Prendendo questa posizione, abbiamo contribuito a distruggere il governo congiunto.
So che taluni volevano organizzare colloqui, ma è stato loro impedito di farlo. Anche questo è stato un errore.
Abbiamo bisogno del dialogo!
Non mi piace Hamas, prima di tutto perché è un'organizzazione terroristica e, in secondo luogo, perché ha posizioni fondamentaliste; ma qui non conta quel che piace o non piace, qui si tratta di trovare soluzioni.
Dobbiamo pertanto ritornare al dialogo e ai colloqui, come molti colleghi hanno già detto oggi.
Inoltre, alla gente di Gaza occorre dare l'opportunità di vivere una vita almeno parzialmente dignitosa.
Perché votano per Hamas?
Perché vedono Hamas come la loro unica possibilità, l'ultima possibilità per riuscire addirittura a sopravvivere.
Dobbiamo cambiare questo stato di cose, dobbiamo dare a quella gente anche una base economica per sopravvivere, dobbiamo porre fine al boicottaggio e al loro isolamento.
Questa è l'unica condizione reale.
L'onorevole Brok, di cui ho altissima stima, ha detto che il principio di proporzionalità non è applicabile, ma non è vero.
Il principio di proporzionalità si applica tanto al diritto privato quanto al diritto internazionale.
Chiunque viola questo principio viola anche il diritto internazionale, e questa è una cosa che il Parlamento europeo non può proprio accettare.
(Applausi)
. - (EN) Signor Presidente, un'amica, sapendo che sono stato a Gaza solo tre giorni fa, mi ha scritto chiedendomi in tono di sfida: "Hai mai visto fotografie di bambini ebrei di cinque anni sotto il tiro di fucili nazisti, con le braccia sollevate sopra la testa?
Sono immagini sconvolgenti”.
Le parole della mia amica rivelano perché siamo disposti a fare a Israele concessioni che non faremmo a nessun altro paese.
Non spiegano tuttavia perché un popolo che ha sofferto così tanto nel XX secolo debba ora infliggere così tante sofferenze a un altro popolo in questo secolo.
Israele ha trasformato Gaza in un inferno: il terreno è scosso dalle esplosioni, anche durante un cessate il fuoco; per le strade passano carretti trainati da asini mentre in cielo volano gli F-16, le macchine di morte del XXI secolo, sganciando il loro carico di bombe; sono già morti 300 bambini e centinaia di altri sono stati dilaniati e smembrati.
Questa non è la risposta proporzionata di un potere civile.
Questo è il male.
Questo è il male.
Sì, i missili di Hamas non devono più essere lanciati; lo ho detto personalmente a rappresentanti di Hamas a Gaza già in tempi passati, ma gli ufficiali israeliani devono smetterla con le loro affermazioni ipocrite sulla necessità di combattere il terrorismo, perché, se ai palestinesi bombardati chiedessimo chi sono i terroristi, risponderebbero che sono Olmert, Livni e Barak.
Siamo in parte responsabili delle azioni di Israele.
Non ricordo che in passato l'Unione europea abbia mai accompagnato alle proprie critiche per il trattamento dei palestinesi da parte degli israeliani una qualche azione concreta.
Dando a Israele il via libera per fare quello che vuole, abbiamo aggravato questo nostro errore, ignorando le lezioni della storia.
Non si può fare pace senza parlare con il nemico; eppure, ci rifiutiamo di parlare con i rappresentanti eletti del popolo palestinese.
Stiamo concludendo i negoziati con Israele su un accordo di cooperazione rafforzata.
Non intendiamo condannare Israele: intendiamo premiarla.
Chi vuole la pace nel Medio Oriente, chi vuole giustizia per entrambe le parti deve riconoscere che è ora di riconsiderare la nostra posizione.
. - (GA) Signor Presidente, la guerra a Gaza è spaventosa e scandalosa.
Tutti pensano che una soluzione militare non funzionerà nel Medio Oriente.
Una risposta politica è l'unico modo per ristabilire la pace e un clima di riconciliazione in quella regione.
Ma perché ciò avvenga, occorre che le violenze cessino immediatamente.
Appoggio la creazione di uno Stato palestinese indipendente e sostenibile; bisogna però mettere in atto una struttura economica sufficientemente solida e un piano politico adeguato.
Il nostro scopo dovrebbe essere quello di garantire che nella regione esistano due Stati e che si rispettino a vicenda.
Israele ha il diritto di difendersi, ma con questi attacchi ha esagerato.
Gli attacchi sono immorali e la comunità internazionale non li può tollerare.
E' necessario avviare immediatamente il processo di pace nel Medio Oriente.
Mi auguro che il nuovo presidente degli Stati Uniti Obama si impegnerà in tal senso.
Gli auguriamo di ottenere ottimi risultati nell'affrontare questo importante compito e le sfide che lo attendono.
(ES) Signor Presidente, sono stato anch'io a Gaza pochi giorni fa ed è stata un'esperienza molto intensa.
Siamo andati anche in Egitto.
Credo che stiamo vivendo la fine di un'era, l'era Bush, e che gli ultimi spasimi della presidenza Bush si stiano rivelando particolarmente sanguinosi e dolorosi.
Siamo a una svolta, possiamo adottare una nuova politica verso il Medio Oriente, una politica nella quale vorrei che fosse l'Unione europea ad assumere la guida.
Anche il presidente Obama dimostra di orientarsi in questo senso quando dice che vuole dialogare con l'Iran.
Sì, Obama ha intenzione di dialogare con l'Iran e noi dobbiamo parlare con tutti nel Medio Oriente, Hamas compreso.
Questa nuova politica per il Medio Oriente deve essere una politica di cooperazione e deve quanto meno essere coerente con i nostri valori e conforme al diritto internazionale.
Le centinaia di bambini che abbiamo visto a Gaza, che si aggrappavano alle nostre braccia e ci guardavano con occhi pieni di speranza, meritano una risposta, proprio come i bambini di Israele.
Per questo c'è bisogno di azioni concrete; c'è bisogno di azioni sul campo, per dare speranza ai moderati.
L'aspetto più deplorevole è che in tutte le città del mondo arabo il primo ministro Fayad, il presidente Abbas, il presidente Mubarak e re Abdullah sono accusati di tradimento.
Quando ho fermato il mio tassì nel deserto del Sinai per bere un caffè, sui megaschermi abbiamo visto solo Khaled Meshaal.
Questo è il risultato, il danno collaterale dell'attacco contro Gaza.
L'attacco non porterà pace a Israele né la sicurezza che vogliamo; ancor meno porterà qualcosa di positivo per noi.
Se non poniamo termine a questo conflitto, esso porterà odio anche nelle nostre città.
(PT) Mille è il numero del giorno, mille morti per insegnare una lezione di lutto.
Scusate la franchezza, ma quante vite ancora dovrà costare la vittoria di Tzipi Livni e Ehud Barak alle elezioni di febbraio?
Oggi siamo qui per chiedere un cessate il fuoco e la fine del massacro dei civili.
La risoluzione, però, solleva anche questioni sulla nostra responsabilità e ci ricorda che il Consiglio ha deciso di aggiornare le relazioni diplomatiche con Israele, in contrasto con il parere del Parlamento europeo.
Questa significa complicità preventiva.
Oggi sento dire che è necessario dialogare con Hamas; se avessimo rispettato l'esito delle elezioni palestinesi, avremmo risparmiato anni.
Il ruolo dell'Europa non è quello di sostenere le politiche e la distruzione imposte dalla parte più forte; è piuttosto quello di ascoltare il clamore che sta riempiendo le strade e le piazze delle nostre città.
Chiediamo una tregua immediata, ma dobbiamo renderci conto del fatto che la pace potrà venire solo se metteremo fine all'occupazione.
Questa parola è caduta in disuso; ora dobbiamo toglierla dalla lista delle parole vietare dove l'hanno relegata le politiche del pugno di ferro.
. - (EN) Signor Presidente, quanto sta accadendo a Gaza è straziante, e il fatto che le devastazioni siano perpetrate da una presunta nazione occidentale è incomprensibile.
Concordo pienamente sul fatto che gli israeliani hanno il diritto di vivere senza la minaccia degli attacchi missilistici.
Ma quello che sta succedendo a Gaza non è giustizia, è un massacro.
Non ci sono scuse, non ci sono giustificazioni possibili.
La cosa più vergognosa per noi come Unione europea è che il massacro è compiuto da uno dei nostri partner commerciali preferiti.
Nel 2007 il valore degli scambi commerciali tra l'Unione e Israele è stato di 25,7 miliardi di euro.
Considerato il flusso di denaro con cui contribuiamo all'economia di quel paese, abbiamo una pesante responsabilità quando quello stesso denaro è utilizzato per portare morte tra la popolazione civile e i bambini.
Se non agiamo, il sangue versato a Gaza sporcherà anche le nostre mani.
Invito il Parlamento e tutte le istituzioni comunitarie a imporre immediate sanzioni commerciali contro Israele e a mantenerle finché non sarà negoziata una tregua significativa.
Se non facciamo tutto quanto in nostro potere per fermare il massacro, ne diventeremo complici.
. - (FR) Signor Presidente, ancora una volta sono le armi a parlare nel Medio Oriente.
Ancora una volta, le vittime sono principalmente donne e bambini: a migliaia sono stati feriti, a centinaia sono stati uccisi.
Ancora una volta, la storia si sta ripetendo, con tutti i suoi orrori, alle porte dell'Europa.
Ma, nonostante le sue iniziative, dobbiamo rilevare come l'Europa non stia dando un contributo concreto a risolvere questo importante conflitto, che pure si svolge nella sua zona immediata d'influenza.
La stragrande maggioranza dell'opinione pubblica ha difficoltà a comprendere tutto questo e si rifiuta sempre più di accettare una simile impotenza.
Signora Commissario, dobbiamo assumere la guida con fermezza e autorevolezza, per portare la pace.
L'Unione per il Mediterraneo deve svolgere un ruolo di rilievo, e lo stesso vale per l'Assemblea parlamentare euromediterranea.
Coerentemente con questa linea, il Parlamento europeo deve appoggiare il piano di pace franco-egiziano per concordare un cessate il fuoco immediato, mettere in sicurezza i confini tra Israele e la Striscia di Gaza, riaprire i valichi di frontiera e, soprattutto, porre fine al blocco di Gaza.
Dobbiamo chiedere, inoltre, l'immediata applicazione della risoluzione delle Nazioni Unite.
Una volta superata la prima fase, dobbiamo andare oltre e proporre l'intervento di una forza militare, non una forza multinazionale bensì una forza euromediterranea.
In questo modo getteremo le basi di una ribadita volontà politica mirata a realizzare una "pace europea”, qualcosa che tutti i popoli del Mediterraneo stanno aspettando da lungo tempo.
Oggi vorrei richiamare la vostra attenzione anche su una situazione nuova.
Con il conflitto mediorientale ci stiamo addentrando un po' alla volta in un campo molto pericoloso, quello del conflitto di civiltà.
Invero, sin dall'inizio del conflitto israelo-palestinese c'è sempre stata una forte mobilitazione dell'opinione pubblica araba; oggi, la mobilitazione è tra l'opinione pubblica musulmana, che si estende ben al di là dei territori dei paesi arabi.
Questo fa ritenere che sia intervenuto un cambiamento radicale nella natura del conflitto.
L'Europa ha una responsabilità storica: quella di rafforzare urgentemente il dialogo tra le civiltà.
. - (FR) Signor Presidente, sono intervenuta così tante volte in quest'Aula per sostenere che dobbiamo cogliere qualsiasi opportunità di pace, per quanto piccola, e che, a dispetto di tutto, dobbiamo dialogare con Hamas perché ha vinto le elezioni, che preferisco non ritornare più su quegli argomenti.
Sono sopraffatta dalla tristezza e dalla rabbia, e pur non volendo lasciarmi travolgere dall'emozione di fronte a questo massacro, di fronte alla propaganda bellica che sento intorno a me, di fronte alla confusione, di fronte anche all'ondata di odio e antisemitismo che sta iniziando a diffondersi nelle strade delle nostre città, devo dire solo poche parole: l'Europa deve tornare ai dati di base, che sono fatti ovvii secondo me, ma che talvolta è bene ripetere.
In primo luogo, la vita di un palestinese è pari alla vita di un israeliano, ma non solo la sua vita, anche il suo futuro e la sua libertà.
In secondo luogo, si deve rispettare il diritto internazionale, e il diritto internazionale significa, naturalmente, un cessate il fuoco immediato - senza dimenticare tutte le risoluzioni dell'ONU e le convenzioni di Ginevra.
Il fatto è che quella regione è diventata oggi una terra senza legge, dove sembra che tutto sia lecito e dove la popolazione è tenuta in ostaggio.
In terzo luogo, dovrà essere fatta giustizia per tutti questi crimini, non importa di quali crimini si tratti o dove vengono commessi.
Non ci potrà mai essere sicurezza senza pace, né pace senza giustizia.
Esiste la giustizia transitoria, è fatta apposta e, se non viene applicata, l'odio continuerà a diffondersi.
Negli ultimi giorni abbiamo creato un potenziale di odio che si rivelerà essere molto più pericoloso delle bombe.
L'Europa deve far applicare le condizioni dei suoi accordi di partenariato, compreso il paragrafo 2 degli accordi di associazione, che riguarda il rispetto dei diritti umani.
Si tratta di un obbligo imposto da quegli accordi, un obbligo al quale non è possibile sottrarsi.
Infine, Israele non è un caso speciale;
Israele ha le proprie responsabilità in quanto Stato e non può essere considerata alla stessa stregua di Hamas.
Dal punto di vista del diritto internazionale, non esiste un "certificato d'impunità”.
Domenica abbiamo lasciato dietro di noi, a Gaza, una popolazione presa in trappola, imprigionata in un ghetto sotto il fuoco delle bombe, e centinaia di migliaia di bambini il cui futuro è oggi nelle nostre mani. E abbiamo potuto lasciare Gaza solo perché siamo europei.
Gli unici palestinesi che possono lasciare Rafah lo fanno a bordo di un'ambulanza, perché sono morti o perché sono feriti.
L'Europa non sarà più l'Europa e nessun cittadino si riconoscerà più come europeo se dimenticheremo questi dati basilari.
(Applausi)
. - (FR) Signor Presidente, signora Commissario, desidero iniziare il mio intervento riprendendo le parole pronunciate dall'onorevole Cohn-Bendit.
Oggi siamo preda della disperazione; questa guerra è una tragedia.
Le immagini di dolore e morte che abbiamo visto sui nostri schermi ininterrottamente per tre settimane sono diventate insostenibili, così come lo sono - voglio affrettarmi ad aggiungere - le immagini di tutte le guerre, di tutti i conflitti, anche di quelli di cui si parla molto meno, quando se ne parla, come nel caso del Congo, del Darfur, dello Zimbabwe e, prima, della Cecenia, i cui orrori sono stati circondati da un silenzio assordante da parte dei media e - sottolineo - dal silenzio della politica.
In quest'Aula ho già avuto modo più volte di sottolineare che la capacità di indignazione di taluni colleghi dipende dalle circostanze.
Tuttavia, come anche l'onorevole Morgantini ha spesso sottolineato, non ci sono conteggi da fare quando si tratta di persone che muoiono; non ci può essere una gerarchia della sofferenza; ciascuna vittima - sia essa uomo, donna o bambino, da qualunque parte stia - è sempre una vittima di troppo.
Allora, cosa dovremmo fare adesso per far sì che la nostra discussione di oggi non sia quello che è spesso, cioè un confronto un po' futile e senza senso?
Mi pare che continuare a lanciarci insulti a vicenda per le responsabilità storiche dei vari partiti sia un esempio chiarissimo di tale futilità.
Ho preso la parola dopo un po' che questa discussione era già in corso, e quindi le diverse argomentazioni sono già state illustrate.
Certo, si può mettere in dubbio la portata della crisi e del contrattacco israeliani, ma mai, in nessun caso, il diritto di Israele alla sicurezza.
Quale dei nostri governi occidentali accetterebbe di assistere al lancio di migliaia di missili contro i propri cittadini senza reagire?
E' una domanda che non ha bisogno di risposta.
Al di là dell'appello per un cessate il fuoco negoziato, che è essenziale, per la consegna garantita, ovviamente, di aiuti umanitari e per la fine delle forniture di armi attraverso le gallerie, la vera questione che va affrontata oggi è necessariamente rivolta al futuro.
Gli elementi fondamentali della pace sono ben noti: sono già stati definiti a Taba, Camp David e Annapolis.
Il commissario Ferrero-Waldner lo ha detto.
La maggior parte degli elementi, anche se non tutti, sono ovviamente già sul tavolo, e ciò comporta sacrifici da entrambe le parti.
E quando parlo di sacrifici, concordo con l'onorevole Schulz, che al momento non è presente in Aula.
Non si tratta di sapere se ci sarà un dialogo con Hamas, bensì di sapere come tale dialogo si svolgerà e a quali condizioni.
La maggior parte dei colleghi hanno superato il tempo di parola di 50 secondi, quindi, signor Presidente, la prego di lasciarmi concludere.
La risposta è quella data da Yasser Arafat, nel maggio 1989, quando dichiarò nulla la sua carta liberticida e mortale.
Quelle parole, inoltre, sono entrate a far parte del vocabolario palestinese.
Ma più di tutto, questo è il prezzo da pagare per la riconciliazione interpalestinese, e il nostro ruolo come Unione europea è quello di fare dei protagonisti della Palestina e di Israele, oltre che dei loro vicini arabi, l'Egitto e la Giordania, i partner di un accordo di pace duraturo.
(Applausi)
(DE) Signor Presidente, domenica, 11 gennaio siamo stati a Rafah, una città al confine della Striscia di Gaza che è completamente isolata.
Questo significa che la popolazione civile non ha alcuna possibilità di sottrarsi ai bombardamenti quotidiani da parte dell'esercito israeliano.
Se non lo si è visto con i propri occhi, non si può immaginare quanto la gente di Gaza stia soffrendo e quanto sia urgente arrivare a una soluzione pacifica e definitiva di questo conflitto.
Siamo tutti profondamente colpiti sul piano personale dall'immensità delle sofferenze del popolo palestinese e anche dalle devastazioni arrecate.
Voglio pertanto ribadire, nei termini più duri possibile, che i bombardamenti israeliani devono cessare immediatamente, così come devono cessare il lancio di missili su Israele da parte di Hamas e il contrabbando di armi dall'Egitto nella Striscia di Gaza.
E' altresì necessario aprire immediatamente i confini per consentire l'accesso da parte degli operatori umanitari, che sono pronti e in attesa di andare a portare soccorso ai civili.
Lungo il confine abbiamo visto anche medici pronti a entrare nella Striscia per portare aiuto ma impossibilitati a farlo a causa della chiusura del confine.
Rinnovo dunque l'appello affinché i valichi di frontiera siano aperti per consentire la distribuzione degli aiuti.
. - (CS) Signor Presidente, chi non proverebbe angoscia nel vedere bambini uccisi da missili?
E' una sensazione terribile, ma non sufficiente a giustificare l'ipocrisia.
Quali paesi europei darebbero prova di tanta moderazione quanta ne ha dimostrata Israele e saprebbero resistere, per anni e anni, di fronte al lancio di oltre 7 000 missili che in ogni momento mettono in pericolo la vita di più di un milione di civili?
Tuttavia, gli abitanti di Gaza non sono soltanto vittime innocenti.
Entusiasticamente, consapevolmente, liberamente e democraticamente hanno eletto Hamas e il suo programma politico.
Quando parlavano di liberazione non si riferivano alla liberazione di Gaza, che è già libera, bensì alla liberazione di Tel Aviv e Haifa dagli ebrei e alla distruzione dello Stato di Israele.
Chiunque elegga criminali deve logicamente condividerne il destino, soprattutto se i criminali, quando lanciano missili dalle scuole e trasformano moschee in enormi depositi di armi, si fanno scudo di donne e bambini così come si farebbero scudo di ostaggi.
Ricordo il bombardamento di Dresda nel 1944, quando gli aerei britannici rasero la città al suolo uccidendo 92 000 civili, perlopiù donne e bambini.
Non ci fu alcun risentimento ipocrita: i tedeschi avevano liberamente eletto Hitler e ne condivisero le sorti.
Anche la gente di Gaza sapeva chi stava eleggendo e perché.
Allo stesso modo, una quota significativa dei finanziamenti concessi dall'Unione europea a Gaza sono finiti nelle mani di Hamas.
Forse è stato proprio per questo motivo che la gente di Gaza, con la pancia piena e generosamente assistita dall'Unione, si è potuta dedicare interamente a scavare le gallerie per contrabbandare armi sempre più letali da usare contro i civili israeliani.
Più proporzionale di così!
. - (SV) Signor Presidente, ci sono due elementi importanti che caratterizzano questa nostra discussione.
Il primo è il fatto che la stragrande maggioranza dell'Assemblea vuole arrivare velocemente a una tregua.
Il secondo è che c'è un amplissimo sostegno alla richiesta che tutte le parti interessate riconoscano il diritto dello Stato di Israele a esistere entro confini pacifici.
Questo è il punto di partenza che è importante per l'Unione europea.
E' importante perché quanto sta accadendo a Gaza è una tragedia.
La perdita di ogni vita umana è una tragedia, da qualsiasi parte del confine tale vita si spenga.
Non pensiamo che questa tragedia sarebbe meno grave se quelli che deliberatamente uccidono civili riuscissero ad arrivare ancora più in profondità tra i civili grazie ai missili.
Ed è una tragedia anche perché ostacola la creazione di uno Stato palestinese e, dunque, una soluzione pacifica.
E' una tragedia che colpisce anche la comunità internazionale, perché quanto sta accadendo ora non è nato da un giorno all'altro, bensì è stato lungamente preparato attraverso il riarmo, il contrabbando di armi e il lancio di missili.
Quello che è importante da capire è che questa tragedia non scaturisce da un conflitto tra ebrei e palestinesi.
Sono assolutamente contrario a chiunque cerchi di demonizzare una nazione.
Quando l'onorevole Davies cerca di addossare la colpa a una nazione, sento nelle sue parole un tono che, secondo me, non dovrebbe risuonare in quest'Aula.
Non si tratta di un conflitto tra palestinesi ed ebrei; non si tratta di un conflitto tra Israele e l'Autorità palestinese; si tratta invece di un conflitto fra le forze estremiste e le forze moderate di quella regione.
Appoggeremo le forze moderate se diremo chiaramente a tutti coloro che perseguono l'odio e vogliono cancellare lo Stato di Israele che non riusciranno nel loro intento.
Se l'Europa invierà questo messaggio, rafforzerà la posizione dei moderati e porrà basi migliori per la pace.
. - (PL) Signor Presidente, mi rivolgo a quelli che hanno sparato in quest'Aula le loro cariche di inganno e demagogia.
Questa è solo una di una serie di guerre tra le quali ci sono somiglianze ma anche differenze.
Il conflitto di cui discutiamo oggi è asimmetrico.
Per tre anni Israele è stata bombardata da missili fatti in casa e non una sola parola di censura è stata pronunciata in quest'Assemblea contro coloro che lanciavano quei missili.
Oggi stiamo condannando Israele.
E' facile condannare Israele perché è membro delle Nazioni Unite, perché ha qualcosa che può essere condannato: ha organi e istituzioni, un governo che può essere condannato e censurato.
Dall'altra parte vi è un'organizzazione terroristica la cui vera identità è sconosciuta, un'organizzazione che gioca con la vita di innocenti agendo alle loro spalle.
Un altro elemento di asimmetria è il fatto che contiamo il numero di palestinesi uccisi tragicamente mentre venivano usati come scudi umani, ma non contrapponiamo questo numero a quello degli israeliani uccisi e degli israeliani che vivono sotto minaccia, perché uno spargimento di sangue non può essere compensato da ulteriori spargimenti di sangue.
Ma la cosa peggiore in quest'Aula è l'asimmetria tra le parole e le azioni.
Per noi è facile parlare, ma è molto difficile passare all'azione concreta.
Senza una presenza internazionale, questo conflitto non sarà mai risolto.
Mi rivolgo, in conclusione, a quelli che protestano contro l'azione sproporzionata di Israele.
Onorevoli colleghi, vorreste forse che un'organizzazione terroristica lanciasse 7 000 missili da Israele a Gaza?
Sarebbe proporzionalità, quella?
Trattandosi di un conflitto sproporzionato, nel quale la legge è inefficace, non ci rimane altro che abituarci a questo dato di fatto, altrimenti continueremo a girare in tondo e a usare parole che non corrispondono alla realtà.
Le opinioni espresse mentre ce ne stiamo seduti comodamente davanti al televisore non sono adeguate alla verità su questo conflitto.
Onorevoli colleghi, ora devo veramente insistere perché vi atteniate al tempo di parola che vi è concesso.
Non ho mai interrotto chi stava parlando, nemmeno se il tempo previsto era stato superato, ma il presidente Schwarzenberg ci sta già dedicando più tempo di quanto ci aspettassimo.
Mi è stato detto che può restare qui al massimo fino alle 17.20.
Vi invito quindi a rispettare il tempo di parola che avete richiesto.
Nella sua qualità di generale, l'onorevole Morillon darà senz'altro il buon esempio.
. - (FR) Signor Presidente, ottenere una tregua duratura per Gaza sarà possibile soltanto dispiegando una forza multinazionale sotto il controllo dell'ONU.
Per la prima volta, Israele sembra essersi rassegnata a tale soluzione, che i palestinesi hanno chiesto più e più volte.
Non so quando questa forza sarà in grado di intervenire; l'intervento sarà possibile soltanto dopo che sarà stato raggiunto un accordo tra le parti in lotta, ma ci auguriamo tutti che ciò possa avvenire quanto prima possibile.
So, però, che tale missione richiederà l'assoluta imparzialità da parte di chi la condurrà.
Credo pertanto che l'Unione europea sarà nella posizione migliore per passare all'azione e - perché no, Presidente Pöttering? - per farlo nel quadro dell'Unione per il Mediterraneo.
Sarà nella posizione migliore per passare all'azione perché, a torto o a ragione, gli americani sono considerati schierati con gli israeliani e gli arabi con i palestinesi.
Non ritiene, signor Presidente in carica del Consiglio, che dovremmo prepararci a intervenire?
. - (EN) Signor Presidente, un conflitto e un'occupazione che durano da lungo tempo fanno crescere rabbia, ira e delusione per l'incapacità delle autorità legalmente costituite, creando così quello che definiamo l'”effetto Hamas” - un fattore molto serio.
Il rifiuto degli arabi, degli islamici e di Hamas di riconoscere Israele è inaccettabile, e lo è anche usare bambini come scudi umani.
Né è accettabile la minaccia costante sotto cui vivono i bambini israeliani.
La questione è se, in questo circolo vizioso di aggressioni, le autorità israeliane in carica siano in grado di trarre una lezione dagli ultimi sei anni di storia di quella regione e di applicare la strategia del bisturi, per creare due Stati.
So che temono la minaccia di un vicino aggressivo e imprevedibile, che li bombarda di missili, ma su questo punto la comunità internazionale, Unione europea compresa, può dare un aiuto.
Oggi, questa soluzione rischiosa è accettabile per Israele?
Esistono alternative?
Se ce ne sono, ditemele.
Sperare che Hamas muoia di morte naturale o venga cacciata a suon di bombe mi sembra un'aspettativa ingenua; quindi, Israele deve dimostrare maggiore coraggio.
Le potenze occidentali non hanno creato due Stati nel 1948, ma dovrebbero farlo ora.
La responsabilità fondamentale rimane.
Diamo prova di maggiore coraggio e attuiamo questa strategia.
. - (SL) Lo Stato israeliano ha ordinato al proprio esercito di distruggere Hamas a Gaza.
Ma l'esercito israeliano sta annientando Hamas uccidendo i palestinesi di Gaza.
Un terzo di tutti i morti sono bambini e la metà di tutti i morti sono donne e bambini - ma non fanno parte di Hamas.
La portata delle violenze militari è enorme e sproporzionata.
E come si può arrivare a un cessate il fuoco se nessuna delle parti riconosce la legittimità dell'altra?
Il nemico deve essere percepito non come l'oggetto di attacchi e distruzioni, bensì come un soggetto, un partner con cui è possibile concordare una tregua e che sarà responsabile di garantire la pace in futuro.
Israele deve riconoscere Hamas e avviare un dialogo con quella organizzazione; vice versa, Hamas deve riconoscere Israele.
Non ci sono altre strade.
Qualsiasi tipo di pace è migliore di un conflitto sanguinoso.
La violenza militare deve lasciare immediatamente il campo e la priorità a una soluzione politica.
Invece, il primo ministro israeliano Olmert sta ancora cercando di rifarsi una reputazione non concedendo una tregua.
. - (CS) Signor Presidente, signora Commissario, mi permetta di congratularmi con lei per i risultati dei negoziati congiunti, i negoziati della troika, in Israele.
A differenza degli organi di stampa, noi sappiamo che è stata la vostra missione a indurre la parte israeliana a negoziare l'apertura di corridoi umanitari e un cessate il fuoco giornaliero.
Penso sia la prima volta che Israele ha accettato l'Europa come un partner di rilievo e la presidenza ceca come un rappresentante importante.
Nonostante la fortissima pressione da parte della sinistra, ieri il Parlamento europeo ha approvato una risoluzione alquanto straordinaria.
Malgrado le circostanze così estreme, si tratta di una risoluzione equilibrata, che può essere appoggiata anche dalla destra e che non rappresenta soltanto una manovra pubblicitaria o una vittoria politica per la sinistra.
Abbiamo evitato di inserirvi un segno di equivalenza - sia pure a livello concettuale - tra uno Stato esistente e un movimento terroristico.
Il riconoscimento dello Stato d'Israele, la rinuncia alla violenza e l'adesione di Hamas agli accordi dell'OLP sono tuttora gli obiettivi principali, come lo è il requisito di concordare una tregua permanente quanto prima possibile.
Tuttavia, non abbiamo creato valore aggiunto.
I tre principali rappresentanti di Israele - Barak, Livni e Olmert - sono in disaccordo sulle condizioni e le garanzie alle quali intendono attuare un cessate il fuoco.
Il fattore chiave è ovviamente l'Egitto, che dovrebbe essere disponibile ad accettare il compito di controllare le gallerie e il contrabbando.
Cosa sta facendo il Consiglio?
Come sta procedendo nei negoziati con la parte egiziana sulla missione tecnica, sul controllo internazionale, sulla sorveglianza tecnica e sull'apertura della missione dell'Unione europea di assistenza alle frontiere a Rafah?
Cosa possono chiedere i parlamentari europei all'ambasciatore egiziano, che incontreranno stasera, o, vice versa, come possiamo contribuire ai negoziati con l'Egitto?
. - (CS) Onorevoli colleghi, desidero invitare il Consiglio e la Commissione a esercitare maggiore pressione su entrambe le parti in conflitto per porre termine alle violenze in atto.
C'è la risoluzione 1860 del Consiglio di sicurezza e la dobbiamo rispettare.
E' necessario adottare misure di salvaguardia per garantire una tregua a lungo termine e permettere l'apertura di un corridoio umanitario.
E' stato affermato più volte in questa sede che non esiste una soluzione militare al conflitto israelo-palestinese.
La via per arrivare a una pace duratura può essere soltanto quella di negoziati politici.
E' necessario che l'Unione europea, in collaborazione con il nuovo governo degli Stati Uniti e la Lega araba, svolga un ruolo politico molto più rilevante di quanto abbia fatto finora.
Bisogna far cessare questo annoso conflitto per mezzo di un accordo politico fondato su una soluzione a due Stati, mettendo israeliani e palestinesi nella condizione di vivere in pace entro confini sicuri e riconosciuti a livello internazionale e creando un sistema pacifico di sicurezza regionale per tutta la regione mediorientale.
. - (EN) Signor Presidente, stiamo discutendo dell'ennesima tragedia umanitaria in atto vicino a casa nostra - di fronte al mio paese - che coinvolge due dei nostri partner nel Mediterraneo.
Purtroppo, i palestinesi non vogliono accettare l'idea che le bombe suicide e i missili Kassam non potranno mai liberarli e porre fine all'occupazione del loro paese.
Israele non si rende conto del fatto che una risposta militare così estesa non può far altro che scatenare nuovi potenziali attentati suicidi e nuovi lanci di missili Kassam alla prima occasione che si presenta.
E che dire dei civili innocenti, dei non combattenti, delle donne e dei bambini?
Nessuno se ne preoccupa.
Nessuno di occupa delle centinaia di bambini uccisi, mutilati, ustionati e traumatizzati - bambini israeliani e palestinesi.
Noi, seduti comodamente davanti al televisore, ci sentiamo nauseati al solo vedere le loro immagini.
E quelli che sono lì sul posto?
Cosa possiamo fare?
Limitarsi al solito balletto delle colpe e delle responsabilità non aiuta i civili.
Lanciare appelli e approvare risoluzioni non aiuta i civili.
Come possiamo passare dalle parole ai fatti?
E' giunto il momento di negoziare con le parti interessate la costituzione di un contingente internazionale - come proposto da altri colleghi - che entri a Gaza con un'ampia forza di polizia composta dai paesi arabi, per addestrare un corpo di polizia palestinese e aiutarlo a imporre la legge e l'ordine, nel quadro di un ampio mandato dell'ONU. Occorre inoltre costituire una forza militare europea con il compito di garantire la cessazione degli attacchi missilistici e del contrabbando di armi e la piena apertura dei valichi.
Non possiamo più lasciare il destino dei civili nelle mani della rispettiva parte avversa.
. - Signor Presidente, onorevoli colleghi, un grande antifascista italiano, Piero Gobetti, disse che quando la verità è tutta da una parte, una posizione salomonica è completamente tendenziosa.
Così è per Gaza in questi giorni, mi auguro che questo Parlamento sappia dire parole adeguate per fermare Israele.
Se non lo farà, si coprirà di vergogna di fronte alla storia, ai palestinesi, all'opinione pubblica europea e a quella araba.
Israele sta bombardando e decimando un ghetto.
I figli di coloro che furono sterminati sono diventati sterminatori.
Non c'è scusante per questo e né vale la tesi che Israele ha diritto alla propria sicurezza.
Chiunque, se vuole, è in grado di vedere che nessuno è oggi in grado di minacciare la sicurezza di Israele e la sua esistenza.
Lo dice lo squilibrio delle forze in campo, lo dice il bilancio dei morti e dei feriti, lo dice l'appoggio che l'Occidente continua ad elargire ad Israele.
Questo eccidio non ha altro scopo che quello di impedire la creazione di uno Stato palestinese.
Così si uccide la pace e per questo bisogna fermare Israele.
Signor Presidente, onorevoli colleghi, io vorrei intanto ringraziare il Presidente del Consiglio e il ministro degli Esteri cechi, perché stanno ancora qui con noi; noi non siamo molto abituati a una presenza in quest'Aula così forte come oggi è stata dimostrata dalla presidenza ceca.
Io credo che abbia ragione la collega Muscardini, a chi non conosce la realtà territoriale e ha l'esigenza per poter esprimere opinioni precise consiglio di andare a vedere sul posto, sotto forma di viaggio turistico o per altre attività.
Alcuni di noi sono stati in varie circostanze in Palestina, come osservatori per le elezioni Abu Mazen o altre elezioni, e credo che solo la visione diretta è quella che può dare cognizione esatta di come stanno le cose.
Io credo che in tutta questa vicenda, ma da decenni non da oggi, gli unici perdenti siamo noi del mondo occidentale, perché non abbiamo mai affrontato in maniera seria questo problema, non abbiamo mai cercato di risolverlo e continuiamo a vederlo come un fatto tra due parti contrapposte.
Io credo che nella realtà, sono stato in Palestina più volte, sono stato in Israele più volte, conosco la situazione, non in modo perfetto, ma la conosco abbastanza, io credo che lì le parti in causa non sono due, sono tre, e nel caso specifico il problema è tra terroristi e lo Stato d'Israele e il popolo palestinese è la vittima intermedia.
Hamas non rappresenta il popolo palestinese, forse una parte, ma certamente non rappresenta l'intero popolo palestinese.
Io ho un filmato, ma credo che tanti colleghi lo avranno avuto, un filmato che mostra tutte le vittime israeliane, di bambini di tutte le età, vittime di tutti i razzi che sono stati lanciati e continuano ad essere lanciati da Hamas.
Non è un caso che ci sia una grande differenza tra la Striscia di Gaza e la Cisgiordania.
Allora io credo, e lo dico al Presidente del Consiglio, lo dico alla nostra brava Commissaria in rappresentanza dell'Europa: bisogna affrontare la cosa in maniera seria.
Credo che la cosa più seria fra tutte è quella che oggi va rinforzata la posizione di Abu Mazen, che è la figura più debole di tutti, e in questa situazione, con i palestinesi che non contano nulla in questa vicenda.
Credo che i perdenti siamo proprio tutti noi.
. - (EL) Signor Presidente, l'opinione pubblica in tutta l'Europa sta chiedendo una cosa all'Unione: che metta fine al massacro del popolo palestinese.
Dobbiamo condannare la violenza indiscriminata, da qualsiasi parte provenga, ma dobbiamo essere coerenti nel riconoscere che Israele sta rispondendo con il terrorismo di Stato su scala massiccia.
Non si possono tollerare la rappresaglia asimmetrica, l'eclatante disprezzo per qualsiasi concetto di diritto internazionale e umanitario da parte israeliana.
E' inaccettabile l'uso di bombe al fosforo bianco e di armi sperimentali contro civili, ed è inumano che l'obiettivo siano donne e bambini innocenti.
Se una cosa del genere accadesse in Africa o in un'altra parte del mondo, la nostra reazione sarebbe immediata e la risoluzione del Consiglio di sicurezza delle Nazioni Unite avrebbe valore vincolante.
Invece, quando c'è di mezzo Israele ci limitiamo a dichiarazioni e sterili discussioni.
Credo che dovremmo usare tutti gli strumenti politici, compreso l'accordo di associazione, per indurre Israele a cessare la violenza illegale contro il popolo palestinese e a consentire finalmente l'accesso agli aiuti umanitari.
Noi non possiamo essere semplici spettatori, perché ci renderemmo complici del massacro.
L'unica soluzione è un cessate il fuoco immediato, l'apertura di corridoi umanitari verso Gaza e l'avvio di un dialogo con tutte le parti.
. - (EN) Signor Presidente, i terribili eventi di Gaza delle ultime due settimane hanno causato la condanna internazionale di Israele.
Durante la discussione odierna abbiamo visto i colleghi fare a gara nell'esprimere il massimo sdegno contro lo Stato ebraico.
Ma per uno dei paesi del Medio Oriente, questo era esattamente il risultato voluto: l'Iran, che da anni rifornisce Hamas di missili, munizioni e altri armamenti sofisticati.
L'Iran ha messo a disposizione denaro e ha addestrato i combattenti di Hamas con l'obiettivo di provocare Israele e indurla a un'offensiva terrestre.
I risultati sanguinosi, testimoniati dalle foto raccapriccianti di bambini morti trasmesse sugli schermi televisivi e pubblicate sui giornali di tutto il mondo, sono il mezzo migliore per reclutare proseliti a favore dell'islam fondamentalista e della visione dei mullah iraniani di un movimento musulmano globale, unito nella lotta contro l'Occidente.
Il regime fascista di Teheran è lo sponsor principale della guerra e del terrore nel Medio Oriente, e un risultato tragico è esattamente ciò a cui Teheran mirava, per distrarre l'attenzione dell'opinione pubblica iraniana dalla crisi economica interna causata dal collasso del prezzo del petrolio, nonché l'attenzione dell'opinione pubblica internazionale dalla corsa dei mullah per produrre armi nucleari.
L'obiettivo della politica estera iraniana è di trasformare il paese nella potenza regionale dominante del Medio Oriente.
Teheran vuole unire il mondo islamico sottomettendolo alla propria visione cupa e inquietante di una fratellanza islamica totalitaria, nella quale i diritti umani, i diritti delle donne e la libertà di parola sono cancellati. Ed è vergognoso che l'Occidente non abbia fatto nulla per contrastare o denunciare l'aggressione iraniana.
Di fronte alle prove sempre più evidenti del sostegno dato dai mullah al terrorismo, l'Occidente ha abbandonato la propria linea per accontentare l'Iran e ha persino accolto la richiesta fondamentale di quel paese di mettere fuori gioco il principale movimento di opposizione iraniano, il gruppo Mujaheddin del popolo dell'Iran, inserendolo nella lista dell'Unione europea delle organizzazioni terroristiche.
Tutto questo deve finire.
. - (EN) Signor Presidente, anzi tutto diciamo chiaramente che oggi il Parlamento europeo esprimerà il proprio sostegno alla risoluzione 1860 del Consiglio di sicurezza delle Nazioni Unite.
La risoluzione va applicata senza ritardi.
Essendo stato a Gaza, insieme con altri colleghi, durante il periodo del blocco, ritengo che un cessate il fuoco e il ritiro non siano sufficienti.
Certamente vogliamo che cessino i lanci di missili e che i terroristi smettano di compiere le loro azioni; dobbiamo però arrivare anche a un cessate il fuoco e alla fine del blocco, affinché la gente di Gaza possa cominciare a vivere la propria vita.
E' una questione di rispetto del diritto umanitario internazionale.
Human Rights Watch e Soccorso islamico mi hanno detto che la tregua quotidiana di tre ore è assolutamente insufficiente per poter entrare nella Striscia e distribuire aiuti.
E' una questione di proporzionalità.
Secondo Save the Children, l'uccisione, dall'inizio del conflitto, di 139 bambini e il ferimento di altri 1 271 non possono essere giustificati come autodifesa.
Accolgo con favore la dichiarazione fatta oggi dall'inviato dell'Unione europea in Israele, Ramiro Cibrian-Uzal, il quale ha detto che, per questi motivi, l'Unione e Israele hanno per il momento sospeso i negoziati sull'intensificazione delle relazioni reciproche.
Non potevano fare altrimenti.
(DE) Signor Presidente, prima di tutto si deve arrivare a un cessate il fuoco immediato e permanente da entrambe le parti - e in proposito esiste un ampio consenso in quest'Aula.
Ma dopo, noi - l'Unione europea e la comunità internazionale - non possiamo lasciare il destino della gente di Gaza nelle sole mani di Hamas e Israele.
Hamas non ha a cuore gli interessi degli abitanti di Gaza, perché sapeva benissimo che Israele avrebbe risposto al lancio continuo di missili - e non soltanto durante la campagna elettorale.
Da ricerche condotte a Gaza nel corso dell'ultimo anno emerge che il sostegno politico della popolazione a Hamas sta diminuendo, a vantaggio di Fatah.
Sembra che Hamas si stia cinicamente approfittando del gran numero di vittime palestinesi per riconquistare consenso politico, per un senso di solidarietà nei confronti delle vittime.
Israele, dal canto suo, ha in mente quasi esclusivamente gli interessi dei propri cittadini, e quindi la censura internazionale riguarda essenzialmente le dimensioni dell'operazione militare israeliana e l'accettazione da parte di Israele delle numerosissime vittime civili.
Pertanto, noi europei non dovremmo limitarci a negoziare un altro cessate il fuoco e a finanziare la riparazione delle infrastrutture.
Mi immagino già la lettera rettificativa del commissario: sono certo che la proposta è gia pronta per essere sottoposta alla commissione per i bilanci.
Né basterà vigilare sulla chiusura o meno da parte egiziana del sistema di gallerie ai confini con la striscia di Gaza, usato per il contrabbando di armi.
Invito tutti i membri del quartetto, compresa una forte rappresentanza dei paesi arabi, ad assumere un impegno congiunto per inviare nella Striscia di Gaza e nell'area circostante un contingente militare con un preciso mandato di mantenimento della pace - nell'interesse della gente di Gaza, di Israele e dell'Egitto.
Parallelamente occorre portare avanti con urgenza il processo di pace.
In caso contrario, temo che assisteremo sempre più spesso al tipo di incidenti che abbiamo già visto a Gaza, e né i palestinesi né gli israeliani se lo meritano.
(ES) Signor Presidente, i membri spagnoli del gruppo socialista al Parlamento europeo guardano alla situazione di Gaza con orrore, dolore e vergogna, ma anche con l'impegno di difendere la pace, proteggere chi soffre di più e conservare dignità e speranza.
Il nostro orrore è suscitato dalle ripetute scene di bambini assassinati e donne straziate dalle sofferenze continue dopo il bombardamento di Gaza, diventata ormai un vero ghetto.
Picasso dipinse quello stesso orrore nel suo Guernica, che riproduce la nostra Guernica rasa al suolo dagli Junker della legione Condor sette decenni fa.
Il nostro dolore è suscitato dalle gravissime sofferenze di così tante vittime.
La nostra vergogna dall'incapacità di tutti - i nostri paesi, l'Unione europea e la comunità internazionale - di prevenire, in primo luogo, e di porre fine, in secondo, a quella aggressione criminale, che condanniamo.
La nostra vergogna e anche la nostra indignazione sono suscitate da così tante bugie, così tanta ambiguità e così tante parole vuote.
Proviamo vergogna perché, pur sapendo esattamente cosa sta succedendo, non agiamo con la fermezza e la coerenza necessarie.
La storia chiederà dunque una spiegazione ai tanti che si sono resi complici di questi crimini, se non altro per i loro fallimenti.
Dato che è sempre "meglio tardi che mai” e che è fondamentale tenere aperta la porta alla speranza, l'Unione europea deve sostenere questa tardiva risoluzione del Consiglio di sicurezza.
Deve però garantire che essa sia rispettata rigorosamente, così come deve essere rispettato rigorosamente il nostro accordo di associazione con Israele, di cui è prevista la sospensione in caso di comportamenti come quelli attuali.
Detto per inciso, Hamas è forse responsabile anche del blackout mediatico, che non mi risulta qualcuno abbia finora condannato?
. - Signor Presidente, desidero iniziare esprimendo la mia più profonda empatia con tutte le persone innocenti, sia in Israele sia a Gaza, che negli scorsi mesi e settimane hanno sofferto per l'infuriare del conflitto.
Ma dobbiamo stare attenti a che la nostra spontanea umanità, le nostre preoccupazioni pienamente giustificate non c'impediscano di guardare obiettivamente alla vera natura della situazione di cui ci stiamo occupando.
Hamas ha creato a Gaza un feudo del terrorismo: non tollera alcuna opposizione alle proprie posizioni, ha ucciso i palestinesi che si opponevano, ha diviso l'Autorità palestinese, si è rifiutato di cessare gli attacchi terroristici contro civili israeliani, si è rifiutato di riconoscere il diritto di Israele a esistere, si è rifiutato di riconoscere gli accordi di pace negoziati in passato.
Ricordo le parole pronunciate da Hanan Ashrawi tre anni fa, quando fungevo da osservatore delle elezioni palestinesi.
Lei seppe prevedere l'imposizione delle regole da parte delle forze del male: una previsione esatta!
Non dovremmo sorprenderci se un parlamentare di Hamas dichiara orgogliosamente che la morte è un'”industria” per il popolo palestinese, riferendosi agli attentati suicidi e all'uso deliberato di civili come scudi umani per proteggere potenziali obiettivi militari.
Ovviamente, usare i civili in questo modo rappresenta una netta violazione del diritto umanitario internazionale.
Di fronte a un nemico così intrattabile, crudele e odioso, cosa possiamo aspettarci da Israele, mentre i suoi cittadini vivono sotto la costanza minaccia di attentati terroristici?
La comunità internazionale non si è preoccupata di questo aspetto.
Quando Israele ha adottato misure non violente, come l'imposizione di blocchi o il taglio alle forniture elettriche, è stata punita.
Ora che ha adottato misure militari in risposta alla provocazione di Hamas, sente il peso della disapprovazione internazionale.
La triste realtà è che il popolo palestinese è stato trattato per anni in maniera orribile da coloro che controllano le aree sottoposte all'Autorità palestinese, dalla comunità internazionale, che ha tollerato estremismi e corruzioni, e dal mondo arabo, che in così tanti decenni non ha fatto praticamente nulla per migliorarne le condizioni o le prospettive di vita.
Abbiamo bisogno di un Piano Marshall per il Medio Oriente.
I palestinesi hanno bisogno non soltanto di qualcuno che mantenga la pace ma anche di una amministrazione civile onesta, non corrotta.
L'amministrazione civile deve essere posta sotto il controllo internazionale, ma prima di tutto è necessario interrompere la filiera che consente la sopravvivenza dei terroristi: armi, soldi e indulgenza politica.
Signor Presidente, potrei condividere quanto asserisce l'onorevole Van Orden su Hamas, ma il fatto è che nessuna sua affermazione giustifica il bombardamento di civili da parte di Israele.
Questo è il punto: dobbiamo fermare i bombardamenti, siano essi causati da Hamas o Israele.
Spero che domani la risoluzione che emergerà da questa discussione sia fortemente sostenuta dal voto in Parlamento, così come spero che rafforzi l'influenza della Commissione e del Consiglio nell'esercitare pressioni sia su Israele che su Hamas affinché il massacro cessi.
Con il ritiro di Israele da Gaza, la regione si è trasformata nella più grande prigione del mondo e, per le ultime tre settimane, in una vera e propria carneficina in cui si usa il terrore contro il terrore uccidendo civili, uomini, donne e bambini, e assieme a loro la possibilità di una soluzione sostenibile del processo con due Stati.
Non vi potrà essere consolidamento delle relazioni dell'Europa con Israele fintantoché il paese non si impegnerà in trattative sostanziali e costruttive con i vicini e tutti i membri palestinesi eletti, compresa Hamas.
L'Europa deve dire con chiarezza che qualunque escalation di questa guerra per Gaza comporterà un'escalation della nostra reazione a tale guerra.
(HU) Signor Presidente, signori Commissari, signori membri del Consiglio, onorevoli colleghi, trovo cinico il comportamento delle parti coinvolte nel conflitto di Gaza.
Ritengo cinico e inaccettabile che Hamas si serva della popolazione civile, bambini inclusi, come schermo umano.
Reputo cinica e inumana la posizione di Israele che, adducendo il pretesto dell'autodifesa, si avvale di mezzi sproporzionati, colpendo masse di residenti a Gaza, soprattutto la popolazione civile, tra cui bambini.
Giudico cinica e mendace una diplomazia straniera che, con qualche eccezione degna di nota, cerca di mantenere le apparenze e, sebbene siano trascorsi molti giorni, non è in grado di garantire protezione alla popolazione civile o alle organizzazioni umanitarie e, ahimè, neanche ai bambini.
Parlo soprattutto di bambini perché nessun fine può giustificare mezzi che spezzano inutilmente giovani vite innocenti.
Dobbiamo attribuire alla vita di ogni bambino il medesimo valore, da ambedue i lati della frontiera.
Questo è l'assioma fondamentale che ogni parte coinvolta nel conflitto dovrebbe ritenere parimenti importante, se mai dovrà esistere una vera pace nella regione.
L'accettazione dei valori del rispetto della vita umana, della protezione dei civili e della promozione degli aiuti umanitari può rappresentare il fondamento per giungere a un cessate il fuoco duraturo instaurando la pace all'interno della Palestina e tra Palestina e Israele.
(EN) Signor Presidente, Hamas ha scatenato il terrore tra i cittadini israeliani provocando rappresaglie.
Dalla nostra posizione pare che alcuni di loro addirittura apprezzino i nuovi martiri civili, compresi bambini, e la pubblicità che ne deriva per la loro causa, poco importa quanto tutto ciò sia mostruoso da accettare per le persone rette.
Non ho mai avallato il terrorismo né sono critico nei confronti di Israele, che ha diritto a una coesistenza pacifica nella regione, ma bisognerebbe essere totalmente insensibili per non provare lo sconvolgimento emotivo e la vergogna morale per quanto sta accadendo attualmente a Gaza.
La risposta israeliana è totalmente sproporzionata e l'uccisione di giovani vite è particolarmente deplorevole.
Sino a oggi non mi sono opposto al nuovo accordo tra Unione e Israele.
Credo nell'opinione espressa dal Dalai Lama il mese scorso qui, in Parlamento, secondo cui la maniera migliore per influire sulla Cina in merito al Tibet sia mantenere buoni rapporti, e penso che il principio sia applicabile anche alle relazioni tra Unione e Israele, ma come possiamo ottenere l'attenzione del paese per esprimere il nostro livello di ripulsa nei confronti di quanto sta accadendo e della sua gravità?
Posso aggiungere che ieri, a quanti hanno partecipato alla riunione congiunta della commissione per gli affari esteri e della commissione per lo sviluppo, è stata distribuita una nota sulle esigenze umanitarie della regione.
Esorto Commissione e Consiglio a garantire che sia approntato un pacchetto di aiuti umanitari completo in maniera da poterci recare in loco e aiutare, alla prima occasione possibile, queste persone sofferenti.
Signor Presidente, all'inizio ci siamo domandati se dovremmo contattare Hamas.
Non ritengo che sia ancora il momento di farlo.
Negli ultimi mesi, Hamas si è ancora decisamente comportata come un'organizzazione terrorista.
Fintantoché si comporterà in questo modo, non potrà essere contattata ufficialmente da rappresentanti dell'Unione europea.
Ammetto, avendo una certa età, di aver visto nella mia vita molte organizzazioni terroriste nascere, crescere, diventare più o meno accettabili ed essere accettate dalla comunità internazionale.
L'ho visto in Africa.
L'ho visto in Irlanda.
L'ho visto in molti luoghi.
Succede.
Prima di tutto, però, devono smettere di agire come organizzazioni terroriste.
Sarò disposto a parlare con Hamas o chiunque altro, ma prima dovrà smettere di agire come un'organizzazione terrorista.
Penso che sia importante affermarlo, perché l'Unione europea non può rinunciare ai suoi principi.
Esistono modi per ascoltare le sue idee, esistono contatti indiretti con politici della regione che, a loro volta, sono in contatto con Hamas, il che è importante e utile, ma non è ancora tempo che l'Unione europea abbia contatti diretti con essa.
Al riguardo ritengo che si debba essere inflessibili.
Per altri aspetti, dovremmo elogiare sentitamente l'Egitto per il ruolo importante svolto nelle ultime settimane e negli ultimi giorni, per il notevole impegno e la grande dedizione con cui ha tentato di giungere a un cessate il fuoco e forse persino un armistizio in vista, alla fine del processo, del ristabilimento della pace nella regione.
So quanto difficile sia la questione.
Siamo costantemente in contatto con gli egiziani.
Riconosciamo l'opera importante che stanno compiendo e per essa vorremmo complimentarci con loro.
E' stato chiesto come potremmo prestare assistenza nella regione.
Ebbene, innanzi tutto, chi si trova sul posto ci dirà chiaramente che cosa occorre.
Non spetta a noi decidere cosa dare.
E' necessario che siano loro a chiedere a noi e all'Unione europea.
Molti Stati membri dell'Unione europea si sono dichiarati pronti ad aiutare in ogni maniera - fornendo strumenti tecnici, inviando consulenti, predisponendo qualunque mezzo necessario. E' fondamentale, però, partire dal presupposto che tutto questo avvenga con il consenso degli Stati interessati.
Questo è il primo compito da assolvere.
Ho colto un suggerimento importante, ossia preparare un piano Marshall per il Medio Oriente.
A mio avviso, è un'ottima idea e dovremmo attuarla.
La regione ha realmente bisogno che si sviluppino nel concreto le idee che tanto hanno aiutato l'Europa dopo la guerra.
L'onorevole Ferrero-Waldner e altri hanno descritto i risultati conseguiti dalla missione.
A mio parere, gli esiti sono stati notevoli e vorrei nuovamente complimentarmi con l'onorevole Ferrero-Waldner, che ha svolto la principale opera all'interno della nostra delegazione in ambito umanitario, ambito nel quale quanto da noi conseguito ancora oggi funziona.
Occorre tuttavia essere chiari: anche questi difficilissimi negoziati in Medio Oriente si basano sull'approccio già strutturato nel corso della visita della nostra delegazione in Medio Oriente, che essenzialmente riguarda come organizzare la pace e ciò che è necessario.
Il nostro piano si fonda su quanto abbiamo allora riscontrato e discusso con i nostri partner.
Si è parlato di consolidare le relazioni con Israele.
Come certamente sapete, il Consiglio dei ministri dell'Unione ha preso una decisione nel giugno 2008 che potrebbe essere modificata unicamente qualora i ministri dell'Unione dovessero optare per un siffatto intervento, altrimenti la decisione non può essere cambiata, neanche dalle parole di un rispettabilissimo rappresentante dell'Unione europea a Gerusalemme.
Mi rendo conto che nell'attuale situazione sarebbe prematuro discutere come consolidare il nostro rapporto con Israele e se si debba prevedere un vertice in un prossimo futuro.
Per il momento, abbiamo veramente questioni più urgenti e importanti da risolvere.
Ribadisco, a ogni modo, che la decisione è stata presa dal Consiglio dei ministri, e così è.
Che cosa si può fare per fermare Israele?
Siamo sinceri, molto poco.
Israele agisce come agisce, ed essendo amico di lunga data del paese, lo dico oggi con estrema franchezza, non sono affatto contento del modo in cui sta agendo attualmente.
Penso infatti che tale politica stia nuocendo allo stesso Israele.
Ciò premesso, l'Unione europea ha pochissime possibilità oltre a esprimersi con estrema chiarezza e onestà chiedendo ai nostri partner di smetterla.
La soluzione deve essere trovata dai nostri partner in Medio Oriente, da Israele, dall'Egitto e da ogni parte coinvolta.
L'Unione europea può offrire un proprio apporto dichiarandosi disponibile a ogni tipo di assistenza qualora venga concordato un cessate il fuoco per conseguire gli obiettivi dichiarati: chiusura dei punti di passaggio per il contrabbando, chiusura dei tunnel, protezione delle coste, eccetera, e può aiutare Gaza in molti modi, per esempio assistendo nella ricostruzione o garantendo aiuti umanitari.
L'Unione europea può fare tutto questo, però in tutta sincerità non ha né il potere né i mezzi per dire "basta”.
Il Parlamento pensa forse che potremmo schierare un massiccio esercito in Medio Oriente per far cessare il conflitto tra le parti?
No.
Non possiamo, e sia Israele sia Hamas dipendono da poteri che non sono quelli europei.
Israele ha potenti alleati anche al di fuori dell'Europa.
Vi sono limiti alla nostra possibilità di ottenere qualcosa.
Possiamo aiutare, possiamo assistere, possiamo offrire i nostri buoni servigi e possiamo profondere il massimo impegno.
Da questo punto di vista, i risultati ottenuti sono notevoli.
Ma non sovrastimiamo le nostre possibilità.
(EN) Signor Presidente, Israele afferma di stare esercitando il suo diritto all'autodifesa.
In tal caso, i principi di base di una guerra giusta, ivi compresa la proporzionalità, vanno rispettati.
Il fatto che Israele lo stia ignorando è manifestamente chiaro, e per noi trascurare tale aspetto è manifestamente sbagliato.
L'uso del fosforo su civili non è compatibile con una pretesa civiltà.
Ovviamente, l'Unione europea, da sola, non può risolvere la situazione, ma stiamo dimenticando un elemento evidente.
Abbiamo bisogno della determinazione degli Stati Uniti.
La loro deludente risposta è stata non equilibrata e ingiusta.
Il tempismo delle azioni di Israele è stato calcolato con grande perizia strategica, ma, Presidente Obama, il 20 gennaio è alle porte.
Il mondo aspetta e l'Unione europea è un partner disponibile!
Ristabilirete i valori che condividiamo con voi o lascerete che, ancora una volta, prevalga una tale ingiustizia?
Lavorerete con noi per garantire protezione a tutti gli interessati?
I palestinesi vi chiedono come possa essere giusto che il vostro paese chiede aiuti umanitari sul campo, ma tace quando piovono soltanto bombe dal cielo?
Ai colleghi che vorrebbero spezzare Hamas esclusivamente con mezzi militari dico: andate a Gaza e in Cisgiordania.
Risvegliate la vostra umanità sopita e capirete perché Hamas diventa sempre più forte.
Non è questo il modo di aiutare Israele o i palestinesi.
Un cessate il fuoco immediato è solo un primo passo indispensabile.
(EN) Signor Presidente, è lampante che le parti in conflitto non stanno rispettando il diritto umanitario internazionale e la popolazione civile di Gaza sta pagando, di conseguenza, un prezzo altissimo.
Il diritto internazionale deve prevedere una responsabilità nel caso in cui principi bellici come la proporzionalità e la non discriminazione non vengano rispettati.
Uno dei dogmi di una guerra giusta dispone che la condotta sia disciplinata dal principio della proporzionalità.
La forza impiegata deve essere commisurata al torto subito.
Purtroppo, abbiamo assistito a un atteggiamento molto noncurante da parte degli israeliani.
Pur riconoscendo che è stata Hamas a sferrare gli attacchi missilistici contro Israele, a mio parere, la reazione israeliana è stata spropositata.
Le cifre parlano da sé: oltre 900 palestinesi uccisi a fronte di un numero di gran lunga inferiore di israeliani.
Israele deve rendersi conto della propria responsabilità misurando immediatamente l'uso della forza nel rispetto del diritto internazionale.
D'altro canto, non si può sottovalutare il fatto che Hamas è ancora considerata un'organizzazione terrorista dall'Unione europea e continua a rifiutarsi di rinunciare alla lotta armata.
Ma non basta: Hamas si è ancora sempre rifiutata di riconoscere il diritto di Israele di esistere.
Hamas e altri gruppi armati palestinesi devono riconoscere che la popolazione della parte meridionale di Israele ha il diritto di vivere senza bombardamenti.
(EN) Signor Presidente, per tutti coloro che osservano il conflitto israelo-palestinese, questo potrebbe essere un momento in cui si potrebbe cedere alla tentazione di levare le braccia al cielo e abbandonarsi a imprecazioni disperate.
Non credo però che dovremmo perché penso che la prova più dura oggi per la nostra umanità sia capire realmente quali sono gli aspetti in gioco.
Il primo aspetto è che non vi può essere soluzione duratura a questo conflitto senza che cessino i bombardamenti di Israele.
Il secondo è che non vi può essere soluzione duratura al conflitto senza aprire Gaza agli aiuti umanitari.
Il presidente Peres aveva infatti assolutamente ragione nell'affermare che Gaza dovrebbe essere aperta agli aiuti e non chiusa ai missili.
Penso che questa sia la sostanza, e tutti concorderete con me.
Non vi può essere ritorno allo status quo ante, e credo che in tale ambito abbiamo margine di manovra.
In primo luogo, il Parlamento può indurre le due parti a dialogare; in secondo luogo, dovremmo schierarci con la Commissione e il Consiglio sostenendone gli sforzi; infine, dovremmo risolutamente appoggiare la via percorsa dall'Egitto nei negoziati perché è l'unica che possa condurre a una soluzione e al cessate il fuoco che attualmente tutti auspichiamo.
(EN) Signor Presidente, non sono soltanto i membri di quest'Aula a essere stati oltraggiati dagli sviluppi a Gaza.
Anche l'opinione pubblica europea è rimasta sconvolta dalle sofferenze inflitte alla sua popolazione e dal prolungarsi dell'assedio israeliano.
A ciò si aggiungono i continui attacchi e i terrificanti assalti militari ai danni di civili innocenti, soprattutto donne e bambini, da parte degli israeliani, sordi alle esortazioni dell'intera comunità mondiale a un immediato cessate il fuoco.
I palestinesi hanno urgente bisogno di cibo, assistenza medica e sicurezza.
Israele deve perlomeno rispettare i principi del diritto internazionale e, a meno che non lo faccia, dovrebbe perdere qualunque appoggio che ancora gli viene offerto dalla comunità internazionale.
E' un peccato che la risoluzione dell'ONU sia stata accantonata, così come è deplorevole che l'Unione europea debba ancora trovare un ruolo.
Forse potrebbe trovarlo se assumesse provvedimenti più incisivi di quanto ha fatto sinora.
Non basta congelare la questione del consolidamento del rapporto.
Abbiamo una certa influenza.
Siamo un importante partner commerciale e un importante finanziatore nella regione.
Siamo pertanto in grado di esercitare tale ruolo.
(EN) Signor Presidente, si può forse ritenere eticamente accettabile e giustificabile in termini di diritto internazionale che, nel tentativo di neutralizzare i terroristi di Hamas, lo Stato di Israele si imbarchi in un'importante campagna militare di terrore e flagrante violazione delle convenzioni delle Nazioni Unite e dei diritti umani ai danni di 1,5 milioni di civili innocenti intrappolati?
Un atto del genere può considerarsi compatibile con i nostri valori comunitari di giustizia e democrazia?
La lobby israeliana è forse tanto forte da poter provocare, di fatto, l'inazione degli Stati Uniti e dell'Unione europea, spettatori passivi di atrocità indescrivibili commesse nel nome della lotta al terrore?
Se la risposta a tutte queste domande è affermativa, dovremmo tutti elogiare il coraggio del governo israeliano per la sua azione a Gaza. Se invece la risposta è negativa, dovremmo condannare con chiarezza e fermezza Israele e adottare misure rapide ed efficaci contro di esso, tra cui sanzioni commerciali, per porre fine al massacro di Gaza oggi e per sempre.
Sono in forte disaccordo con il ministro che ci ha appena lasciati, il quale ha detto che in realtà possiamo fare ben poco.
Molto possiamo e dobbiamo fare.
(EN) Signor Presidente, sono stato eletto al Parlamento 25 anni fa e questo è probabilmente il dibattito più importante al quale io abbia mai presenziato.
Signora Commissario, spero che lei abbia ascoltato con estrema attenzione la commissione per gli affari esteri ieri sera e questo Parlamento oggi, e spero che lei possa rispondere nel corso della discussione affermando, a differenza del presidente in carica del Consiglio Schwarzenberg, che l'Unione europea può esercitare un potere morale sull'aggressore in questa specifica occasione.
Il popolo israeliano è un popolo giusto e onorevole, che ha sofferto miseramente per secoli in questo continente.
Comprenderà pertanto la raccomandazione da lei formulata ora al Consiglio dei ministri che l'Unione europea sospenda qualunque contatto con le autorità israeliane fino a che non cessano i bombardamenti.
(ES) Signor Presidente, dobbiamo dire a Israele con assoluta convinzione di cessare il massacro, lasciare che i feriti siano assistiti e le vittime nutrite.
Dobbiamo dire a Israele che il suo atteggiamento nei confronti del diritto internazionale comporterà conseguenze sulle sue relazioni con l'Europa.
Desidero complimentarmi con i pochi giovani volontari europei che stanno soffrendo insieme al popolo di Gaza, soprattutto Alberto Arce.
Essi rappresentano il meglio dei valori di solidarietà e libertà sostenuti da questa nostra Europa, che in base a tali valori deve agire in questo terribile conflitto.
(DA) Signor Presidente, soltanto due brevi commenti.
In primo luogo, vorrei ricordare a tutti che la nostra decisione espressamente afferma e ribadisce che intendiamo sospendere il nostro appoggio al consolidamento delle relazioni, e spero che non andremo semplicemente avanti come se nulla fosse accaduto soltanto perché lo dice la presidenza.
Il mio secondo commento riguarda il fatto che Israele non ha mai mantenuto le promesse fatte in relazione ai negoziati.
Non vi è stato cessate il fuoco perché Israele, di fatto, non ha mai revocato l'assedio durante quel periodo, e dovremmo parlare anche di Annapolis, dove Israele aveva promesso di sospendere l'attività di insediamento.
Che cosa è accaduto in realtà?
Semplicemente che, al contrario, il tasso di insediamento è cresciuto.
L'aumento del tasso di insediamento non è mai stato così rapido come dall'epoca di Annapolis, e ritengo che fintantoché non si compiranno progressi sul campo, non otterremo mai da Hamas che agisca secondo le regole che vorremmo fossero rispettate. Per questo motivo, dobbiamo assicurare che Israele ottemperi ai propri impegni assunti in fase negoziale.
(EN) Signor Presidente, ieri si è tenuta una riunione congiunta delle delegazioni per le relazioni con Israele e con il Consiglio legislativo palestinese. Potrete facilmente immaginare l'intensità, l'emozione, le accuse e le soluzioni suggerite dopo 18 giorni di guerra a Gaza e circa 1 000 morti.
Il fatto è che Israele, dopo otto anni di attesa, dopo aver assorbito 8 000 missili che hanno terrorizzato un milione di cittadini lungo i confini di Gaza, alla fine ha perso la pazienza, iniziando a garantirsi la sicurezza dei propri cittadini, come è suo pieno diritto e obbligo.
Hamas è un'organizzazione terrorista ed è la vera colpevole, un fardello per il popolo palestinese di Gaza.
La soluzione sta in un rinnovato quartetto e, soprattutto, in un maggiore impegno comune tra la nuova amministrazione americana e un'Unione europea più forte e integrata.
Apprezzo dunque la presidenza ceca, le sue priorità e il suo coinvolgimento attivo e immediato nella regione.
Signor Presidente, questo conflitto, durato moltissimo, nasce da problemi che hanno a che vedere con il territorio e differenze culturali talvolta portate all'esasperazione.
La soluzione a lungo termine è uno Stato israeliano sicuro, protetto, insieme a uno Stato palestinese sostenibile, soluzione che però non può essere ottenuta attraverso attentati terroristici o interventi armati.
Per tornare alla normalità, il popolo palestinese ha bisogno di costruirsi uno Stato basato su istituzioni democratiche e sullo Stato di diritto che garantisca sviluppo economico.
Ha bisogno di rinunciare agli atti terroristici e concentrare la propria attenzione sulla creazione di un clima politico normale che agevoli l'elezione di politici alla guida dello Stato realmente intenzionati a risolvere il conflitto attraverso il negoziato.
. - (GA) Signor Presidente, vorrei esprimere il mio sostegno a coloro che condannano gli attacchi e dar prova della mia solidarietà al popolo di Gaza.
Il ministro Schwarzenburg asserisce che l'Unione europea non può fare granché.
L'Unione dovrebbe abbandonare il consolidamento delle relazioni con Israele, e gli accordi attualmente in vigore dovrebbero essere annullati finché il paese non ottempera ai doveri che gli discendono dal diritto internazionale.
Anche prima dei recenti attacchi immorali, abbiamo assistito ad anni di punizione collettiva nei confronti del popolo palestinese.
La portata e il tipo di attacchi sferrati a Gaza da un esercito moderno contro un popolo assediato, già debole a causa dell'isolamento e dell'assedio, sono assolutamente raccapriccianti.
Abbiamo avuto torto nell'imputare la colpa a quello stesso popolo. Dobbiamo essere chiari nel dire che la principale vittima, in questa situazione, è il popolo innocente di Gaza.
(PL) Signor Presidente, è con grande dolore che assistiamo a quanto sta avvenendo nella striscia di Gaza.
Non sosteniamo i metodi di lotta e provocazione adottati da Hamas. Israele, però, ha scelto mezzi sproporzionati per risolvere il suo contenzioso con il popolo palestinese.
Sono stati incontestabilmente violati i principi del diritto internazionale.
Nessuna parte in conflitto è interessata alla pace per l'altra.
I due contendenti vedono soltanto il proprio interesse. Questo è egoismo nazionale.
L'opinione internazionale è contraria alla prosecuzione del conflitto.
L'Unione europea e le Nazioni Unite, sostenute da molti paesi, dovrebbero intervenire in maniera risoluta.
E' tempo di porre fine a questa sciagurata guerra.
Le truppe israeliane devono tornare nelle loro caserme.
Hamas deve smetterla di lanciare missili contro Israele.
Dobbiamo garantire aiuti umanitari più urgenti alla popolazione civile e prestare cure ai feriti che pare siano circa 3 000.
Dobbiamo ricostruire il paese e aiutarlo a tornare alla normalità.
Questo è lo scenario che chiedo all'attuale leadership dell'Unione europea e alla Commissione europea.
(EN) Signor Presidente, volevo semplicemente chiedere se oggi è ancora in programma la discussione sul gas o se è stata cancellata dall'ordine del giorno.
Siamo qui in attesa.
Oggi non era prevista soltanto la discussione sul Medio Oriente, ma anche quella sul gas.
Ripeto: è stata forse eliminata dall'ordine del giorno?
La discussione sul gas è il prossimo punto all'ordine del giorno.
(SL) Signor Presidente, sono rimasto deluso dall'ultimo annuncio del ministro degli Affari esteri della Repubblica ceca, attuale presidente in carica del Consiglio.
Naturalmente possiamo appuntare tutte le nostre speranze sul nostro commissario.
Tuttavia, il prezzo pagato in termini di vittime sta aumentando.
Se continuiamo a esprimerci in questo modo, nell'arco di una settimana probabilmente avremo 1 500 morti.
Parlare ad Hamas è difficile.
E' nell'elenco delle organizzazioni terroriste. E' difficile agire contro di essa.
Israele, viceversa, è nostro amico, nostro partner e un importante membro della comunità internazionale.
Israele deve rispettare le decisioni internazionali, le risoluzioni delle Nazioni Unite e anche le raccomandazioni dei suoi amici e partner.
Se non dovesse farlo, amici e partner devono poterne condannare gli atti e minacciare sanzioni.
Signor Presidente, sarò breve perché la discussione è stata molto lunga.
Vorrei esordire dicendo, in quanto membro del quartetto del Medio Oriente ormai da quattro anni, che l'Unione europea è chiamata a svolgere un ruolo, ovviamente non quello più forte, cosa che talvolta per noi è frustrante, soprattutto in un momento difficile come questo, in cui si vorrebbe giungere subito a un cessate il fuoco duraturo e sostenibile, come da noi proposto, che purtroppo non può essere ottenuto così rapidamente.
Vorrei fornirvi, perlomeno a titolo indicativo, le ultime informazioni da me ricevute - notizie dell'ultima ora - secondo cui fonti egiziane vicine ai negoziati affermerebbero che Hamas sta reagendo in maniera favorevole alle ultime proposte egiziane.
In ogni caso, qualcosa si muove.
Non sono sicura che sia confermata, ma in serata, alle 20.00, dovrebbe aver luogo anche una conferenza di Hamas.
Possiamo sperare che i negoziati procedano.
Perlomeno, questo è ciò che tutti vogliamo.
In secondo luogo, nonostante tutte le frustrazioni, non abbiamo altra scelta: dobbiamo continuare a lavorare per la pace.
Ed è quello che faremo.
Fintantoché sarò membro del quartetto del Medio Oriente, questo sarà il mio impegno.
Tale risultato può essere conseguito soltanto insieme, ragion per cui dobbiamo sostenere e consolidare anche gli sforzi di riconciliazione palestinesi, perché solo così sarà possibile evitare completamente l'anomalia di Gaza.
In terzo luogo, non appena si otterrà un cessate il fuoco, cercheremo di fare il possibile per ristabilire completamente i servizi di base per la popolazione, che sono brutalmente venuti a mancare.
A mio giudizio, ora l'obiettivo più importante è porre fine a questa distruzione e iniziare la ricostruzione tentando di giungere alla pace.
Ne abbiamo parlato approfonditamente, motivo per cui non mi dilungherò sull'argomento, ma questo è lo spirito con cui mi accosto al problema e spero che ora la congiuntura ci sia favorevole.
A conclusione della discussione, ho ricevuto una proposta di risoluzione a norma della regola 103, paragrafo 2, del regolamento.
La discussione è chiusa.
Dichiarazioni scritte (articolo 142 del regolamento)
Vista la barbarie che ha colpito il popolo palestinese nella striscia di Gaza, denunciata e condannata nella recente risoluzione del Consiglio dei diritti umani delle Nazioni Unite, invochiamo e richiediamo quanto segue:
una ferma denuncia delle violazioni dei diritti umani e dei crimini commessi dall'esercito israeliano, il terrorismo di Stato di Israele!
una chiara condanna della crudele aggressione di Israele ai danni del popolo palestinese, che nulla può giustificare!
la fine dell'aggressione e dell'assedio inumano imposto alla popolazione della striscia di Gaza!
assistenza umanitaria urgente alla popolazione palestinese!
il ritiro delle truppe israeliane dai territori palestinesi occupati!
rispetto per il diritto internazionale e le risoluzioni dell'ONU da parte di Israele, la fine dell'occupazione, degli insediamenti, del muro di segregazione, degli assassini, delle detenzioni, dello sfruttamento e delle innumerevoli umiliazioni cui è sottoposto il popolo palestinese!
una pace giusta, che è possibile solo nel rispetto del diritto inalienabile del popolo palestinese a uno Stato indipendente e sovrano, con i confini del 1967 e la capitale a Gerusalemme est!
In Palestina vi è un colonizzatore e un colonizzato, un aggressore e una vittima, un oppressore e un oppresso, uno sfruttatore e uno sfruttato.
Israele non può continuare restando impunito!
La reazione al conflitto di Gaza deve essere più equilibrata di quanto lo è attualmente.
Nessun eccesso di violenza è giustificabile, ma dobbiamo analizzare più a fondo le origini del conflitto.
Allo stato attuale, non sono possibili negoziati con Hamas.
Un gruppo terrorista che sta cinicamente usando il suo stesso popolo come scudo contro gli attacchi non è interessato a negoziare una pace vera.
Dobbiamo inoltre tener presente che Hamas ha assunto un ruolo importante nella catena dei movimenti terroristi che conducono a Hezbollah e al regime terrorista di Teheran.
Hamas, pertanto, va vista nell'ambito di un impegno più ampio per distruggere la fragile stabilità in Medio Oriente e sostituirvi regimi estremisti fondamentalisti che, in linea di principio, non concedono alcun diritto a Israele di esistere.
Non dobbiamo perciò dimenticare che la questione della sicurezza di Israele è anche legata alla sicurezza dell'Unione europea.
L'Unione europea deve esercitare la propria autorità per affrontare in primo luogo le radici del conflitto.
Per evitare ulteriori morti di arabi e israeliani, i partner arabi devono riconoscere incondizionatamente il diritto di Israele di esistere e contribuire a fermare la penetrazione di movimenti estremisti e armi sempre più letali nella regione.
per iscritto. - (FI) Signor Presidente, è indiscusso il fatto che la popolazione civile di Gaza e della parte meridionale di Israele è stata privata del diritto a un'esistenza che possa dirsi degna di un essere umano.
Un'agenzia di informazione ha raccontato una storia di due bambini in procinto di attraversare la strada a Gaza.
Ebbene, non hanno guardato a destra o a sinistra per vedere se stesse sopraggiungendo un veicolo. Hanno guardato in alto temendo che qualcosa potesse cadere dal cielo.
Parlando della grave crisi umanitaria di Gaza, le parti colpevoli sono evidentemente due.
L'azione irresponsabile di Hamas nei territori palestinesi, la vigliaccheria con la quale si nasconde tra la popolazione civile e la provocazione che ingenera con i suoi attacchi missilistici sono tutti segnali dell'insostenibilità del governo palestinese.
L'attacco sproporzionato di Israele alla già fragile e disperata enclave palestinese è un altro segnale della sua indifferenza nei confronti degli obblighi umanitari internazionali.
Dobbiamo invocare a gran voce la fine di questa follia sotto forma di immediato e permanente cessate il fuoco.
Come primo passo, Israele dovrebbe consentire che giungano aiuti umanitari a Gaza, dove un miglioramento delle condizioni di vita costituirebbe anche, a lungo termine, una delle chiavi per la pace.
Il quartetto del Medio Oriente deve muoversi nella giusta direzione seguendo la via indicata dalla nuova amministrazione americana.
L'Egitto, per ragioni di confine, ha una responsabilità particolare e il suo ruolo in veste di mediatore con l'Unione ci ha ridato speranza.
La storia del mondo dimostra che, alla fine, la ricerca della pace paga.
Non possiamo arrenderci, adeguarci o accettare la nozione di un conflitto irrisolto perché è inaccettabile.
Secondo il Nobel per la pace Martti Ahtisaari, la pace è una questione di volontà.
La comunità internazionale può tentare di incoraggiare e promuovere questa volontà, ma soltanto le parti interessate possono darne prova e, grazie a essa, giungere a una pace duratura.
Signora Commissario, vorrei che trasmettesse un messaggio a nome dell'Europa: "Popolo di Terra Santa, dimostraci di volere la pace”.
Vi è qualcosa di inquietante in un mondo apparentemente non in grado di salvare bambini innocenti dal fatale massacro di una guerra.
Nonostante tutte le parole, non vi è stato alcun rallentamento nei bombardamenti di Gaza che sinora hanno ucciso 139 bambini e ne hanno feriti 1 271, cifre sconvolgenti purtroppo destinate ad aumentare.
Gli attacchi missilistici sferrati da Hamas contro Israele hanno scatenato la risposta desiderata: contrattacchi e perdita di vite civili, un ulteriore arroccamento sulle reciproche posizioni.
E' deplorevole il fatto che civili innocenti siano usati come schermi umani.
Questa carneficina deve finire.
Non imputo la colpa all'una o all'altra parte: ambedue hanno torto.
E' fondamentale garantire senza indugio un accesso senza ostacoli all'assistenza e agli aiuti umanitari a Gaza.
Se soltanto quell'umanità potesse rendersi conto della futilità di guerre del genere.
Ogni immagine dei morti a Gaza infiamma l'intero mondo arabo e temo che il dogma essenziale del processo di pace in Medio Oriente stia sfumando: parlo della cosiddetta soluzione a due Stati, uno Stato palestinese indipendente che convive, in pace, con Israele.
E' urgente che la comunità internazionale intensifichi il proprio impegno per trovare una soluzione.
per iscritto. - (FI) Tutti noi stiamo assistendo al massacro di civili per mano di soldati israeliani a Gaza e tutti noi, o per meglio dire molti colleghi di destra, stiamo chiudendo gli occhi su quanto sta accadendo.
Ciò non sarebbe potuto succedere se l'elite politica di destra negli Stati Uniti e nell'Unione europea non avesse chiuso gli occhi.
Chi chiude gli occhi è anche chi arma la mano degli assassini dei civili.
E' tempo di sollevare la questione della rottura delle relazioni diplomatiche con i perpetratori di genocidi e pulizie etniche.
per iscritto. - (HU) La situazione in Medio Oriente mi riempie di ansia.
Che cosa servirà per instaurare la pace?
Quanti civili dovranno rimanere feriti prima che si possa ottenere un vero cessate il fuoco? In Bosnia-Erzegovina ce ne sono voluti almeno 10 000 prima che iniziassero i negoziati di pace, giungessero in loco le forze di pace e cominciasse il disarmo.
Qualche giorno fa, abbiamo commemorato la distruzione di Nagyenyed (Aiud).
Centosessanta anni fa, svariate migliaia di civili innocenti, tra cui donne e bambini, venivano massacrati in quella città transilvana e nei dintorni.
Da allora, non è stato possibile ricordare quelle vittime insieme alla popolazione maggioritaria.
Potrebbe arrivare un giorno in cui israeliani e palestinesi non solo commemoreranno le vittime gli uni degli altri, ma uniranno le forze per costruire una pace duratura e un futuro.
Fino ad allora, il compito dell'Unione europea è quello di fungere da esempio di responsabilità.
Abbiamo tanto da fare per costruire la pace anche in Europa.
E' necessario che maggioranze e minoranze collaborino in assoluta parità.
Abbiamo bisogno quantomeno di riunirci per commemorare le nostre vittime.
Lunga è la strada ancora in Europa per giungere al rispetto dei diritti individuali e delle minoranze.
per iscritto. - (PL) Durante la plenaria di gennaio, il Parlamento europeo ha adottato una risoluzione sul conflitto nella striscia di Gaza.
Ambedue le parti in causa venivano esortate ad attuare immediatamente un cessate il fuoco duraturo e sospendere le attività militari (intervento militare di Israele e attacchi missilistici di Hamas) che per un certo tempo avevano impedito all'assistenza e agli aiuti umanitari di giungere ai cittadini del territorio teatro del conflitto.
La guerra è già costata migliaia di vittime, e i civili, tra cui donne e bambini, hanno sofferto per quasi tre settimane.
Mancano i generi di prima necessità, come acqua potabile e cibo.
Le strutture dell'ONU sono state attaccate.
La risoluzione invoca il rispetto del diritto internazionale, che risolverebbe il conflitto in atto.
Israele è nostro amico e ha il diritto di difendersi come Stato, ma occorre dichiarare e sottolineare con chiarezza che, in questo caso, i mezzi impiegati sono stati decisamente sproporzionati.
Israele deve parlare con Hamas e negoziare, giacché i metodi adottati in passato non hanno funzionato.
Quanto all'Unione europea, anch'essa ha un compito difficile poiché deve individuare meccanismi che portino al dialogo e alla comprensione tra le parti, in maniera da far cessare definitivamente il conflitto quanto prima.
Dichiarazioni scritte decadute: vedasi processo verbale
Azioni di informazione e di promozione dei prodotti agricoli sul mercato interno e nei paesi terzi (discussione)
L'ordine del giorno reca la relazione, presentata dall'onorevole Dumitriu, a nome della commissione per l'agricoltura e lo sviluppo rurale, sulla proposta di regolamento del Consiglio recante modifica del regolamento (CE) n.
3/2008 del Consiglio relativo ad azioni di informazione e di promozione dei prodotti agricoli sul mercato interno e nei paesi terzi - C6-0313/2008 -.
relatore. - (RO) Sono contento di questa opportunità di discutere in seduta plenaria un tema importante non solo per il settore agricolo della Comunità, ma anche per la competitività di tutta l'economia europea.
In un momento nel quale le economie dei nostri paesi stanno soffrendo per le conseguenze della crisi globale e in cui è imperativo far crescere la domanda dei prodotti agricoli, la modifica del regolamento n.
3/2008 sulle azioni di informazione e di promozione dei prodotti agricoli sul mercato interno e nei paesi terzi ci offre una possibilità in più di sostenere i produttori agricoli e, per estensione, l'intera economia dell'Unione europea.
Il regolamento n.
3/2008 del Consiglio europeo, che riunisce in un unico testo i regolamenti 2702/1999 e 2826/2000, ha accolto la nuova impostazione politica della Commissione europea volta a semplificare la legislazione, centrando al contempo l'obiettivo di agevolare le procedure amministrative nelle istituzioni europee.
Il regolamento prevede che la Commissione possa adottare misure atte a favorire l'informazione relativa ad un certo numero di prodotti agricoli sul mercato interno e sui mercati dei paesi terzi, pur preservando una specificità delle misure a seconda del mercato nelle quali sono messe in atto.
Questa politica fornisce una risposta ad una esigenza reale da parte degli Stati membri di promuovere l'immagine dei loro prodotti agricoli e in particolare i vantaggi che essi offrono dal punto di vista qualitativo, nutrizionale e delle norme per la sicurezza alimentare, sia presso i consumatori europei che quelli di altri paesi.
E' anche utile per aprire nuovi sbocchi di mercato e per l'effetto moltiplicatore delle iniziative nazionali e del settore privato.
Gli emendamenti proposti dalla Commissione europea hanno lo scopo di consentire agli Stati membri interessati di elaborare un programma adeguato laddove le organizzazioni competenti per le proposte non desiderino presentare programmi da attuare in paesi terzi.
Di conseguenza, gli Stati membri avranno la possibilità di estendere l'area di applicazione delle misure oggetto di questi programmi e anche di rivolgersi alle organizzazioni internazionali per ricevere assistenza nel metterle in atto.
Il progetto di relazione oggi in discussione propone alcune aggiunte e modifiche alla proposta della Commissione che sono necessarie per chiarire e completare la logica del regolamento.
Innanzi tutto, proponiamo che siano previste consultazioni con le associazioni professionali e le organizzazioni che operano nei settori obiettivo degli Stati membri e che partecipano al processo di elaborazione dei programmi di informazione sui prodotti agricoli sia sul mercato interno che nei paesi terzi.
In considerazione della loro competenza e dell'importante ruolo che queste associazioni e organizzazioni svolgono anche nel controllo e certificazione della qualità, è essenziale che vengano consultate.
Allo stesso tempo, riteniamo che questi programmi debbano essere redatti sulla base di una valutazione della loro utilità e tempestività, assicurandoci così l'efficace impiego dei fondi per programmi che rispondano all'obiettivo di contribuire a promuovere i prodotti della Comunità.
Proponiamo inoltre di estendere le aree per le quali alle organizzazioni internazionali può essere affidata l'applicazione di programmi di informazione per i paesi terzi.
Le iniziative di promozione e di pubblicità sono rilevanti anche per il settore vinicolo, sia sul mercato interno sia nei paesi terzi.
Come nel caso dei settori dell'olio d'oliva e delle olive da tavola, in quello del vino esistono organismi internazionali, come l'Organizzazione internazionale della vite e del vino, che possono assicurare l'applicazione nei paesi terzi dei programmi proposti dagli Stati membri, diffondendo così le informazioni sulle caratteristiche e i pregi dei vini a denominazione d'origine protetta e di quelli a indicazione geografica protetta.
Un altro emendamento che proponiamo mira ad aumentare dal 60 al 70 per cento la percentuale di cofinanziamento dell'Unione europea in un periodo in cui, a causa della crisi finanziaria, è sempre più difficile per i piccoli produttori avere accesso ai finanziamenti.
Senza un sostegno finanziario rischiano di fallire perché non dispongono delle risorse necessarie per promuovere i loro prodotti e la domanda del mercato è in calo.
Lo scopo ultimo di queste proposte è stimolare la domanda del mercato in modo da sostenere la produzione e produrre benefici per l'intera economia europea.
Raggiungere questo obiettivo ci permetterà di superare il difficile periodo che stiamo attraversando.
La qualità della produzione agricola e alimentare dell'Unione europea è un vantaggio che dobbiamo sfruttare per garantire competitività all'economia europea e migliori redditi per i produttori.
Spero che le raccomandazioni che adotteremo siano attuate il più presto possibile dalla Commissione europea e dagli Stati membri. Nella situazione attuale non ci possiamo permettere di perdere tempo, mentre i cittadini europei subiscono le conseguenze di una recessione economica particolarmente grave.
Ovviamente, le misure proposte non risolveranno tutti i problemi legati alla commercializzazione e alla promozione dei prodotti agricoli e alimentari della Comunità.
Semplificare i passaggi burocratici nella registrazione dei prodotti tradizionali, introdurre un'etichetta "Made in the European Union” e risolvere il problema dei prodotti di qualità inferiore e di scarsa sicurezza importati da paesi terzi, sono solo alcune delle azioni che dobbiamo intraprendere per aumentare la quota di mercato dei prodotti della Comunità.
Grazie per l'attenzione e per i commenti e domande che vorrete fare.
membro della Commissione. - (EN) Signor Presidente, prima di tutto desidero ringraziare il relatore, l'onorevole Dumitriu, e i membri della commissione per l'agricoltura e lo sviluppo rurale, per l'eccellente relazione sulla proposta della Commissione di azioni di informazione e promozione dei prodotti agricoli sul mercato interno ed esterno.
Vorrei sottolineare l'importanza dei temi trattati nella relazione.
Credo che tutti concordiamo sull'enorme importanza della promozione dei prodotti agricoli europei, sia sul mercato interno che esterno.
Sono convinta che gli scambi di prodotti agricoli continueranno a crescere in futuro, anche se dobbiamo ammettere che attualmente si registra una battuta d'arresto dovuta alla crisi economica.
Tuttavia, ci saranno enormi opportunità per i nostri prodotti europei sui mercati dei paesi terzi e la nostra campagna di promozione deve aiutare i produttori europei ad esplorare quei nuovi mercati.
Prima di entrare nel merito della relazione, vorrei contestualizzarla.
Nel 2008, la Commissione ha adottato 42 programmi sul mercato interno e per i paesi terzi, per un bilancio di 128 milioni di euro su tre anni.
Secondo il regolamento, la metà di questo importo doveva essere finanziata dalla Comunità.
L'obiettivo della proposta della Commissione è rendere possibile agli Stati membri di lanciare programmi cofinanziati dall'Unione europea nei paesi terzi, come indicato dal relatore.
Infatti, oggi tale possibilità esiste unicamente per il mercato interno, ma esiste anche la possibilità che organizzazioni internazionali realizzino questi programmi.
I tre emendamenti più importanti proposti dal relatore e dai suoi colleghi sono i seguenti: primo, rendere obbligatorio per gli Stati membri la consultazione delle associazioni di settore sui programmi proposti.
Riguardo a questi emendamenti, ricordo che di fatto gli Stati membri consultano già le associazioni settoriali per assicurarsi di avere il sostegno dei produttori.
Io preferirei che questo rapporto di partenariato continui ad essere di carattere volontario.
Il mio riferimento al Consiglio oleicolo internazionale è solo un esempio, considerando le discussioni che si sono recentemente sviluppate sull'intero settore dell'olio d'oliva.
Certamente, non intendo escludere altre organizzazioni internazionali come l'Organizzazione internazionale della vite e del vino.
In quanto al finanziamento del bilancio, sono naturalmente in corso discussioni sul livello di cofinanziamento da parte della Comunità. Abbiamo discusso di questo argomento nel 2008 quando ci siamo occupati della fusione dei due regolamenti relativi alla promozione e all'informazione, e quindi non ritengo opportuno riaprire il dibattito su tale tema.
Desidero solamente cogliere l'occasione per dire che, quando abbiamo concordato la riforma del settore vinicolo, abbiamo riconosciuto l'importanza di promuovere i nostri prodotti sui mercati dei paesi terzi.
Perciò, per poter impiegare le risorse per il vino in maniera più intelligente, abbiamo proposto l'accantonamento di 120 milioni di euro ogni anno come speciale linea di bilancio da destinare alla promozione dei nostri prodotti vinicoli sui mercati dei paesi terzi.
Tuttavia, dato che gli Stati membri e soprattutto quelli nuovi non volevano trovarsi in una situazione nella quale i fondi fossero accantonati, per non rischiare di perderli qualora non fossero stati spesi, noi abbiamo incluso i 120 milioni di euro nelle dotazioni nazionali, consentendo agli Stati membri di decidere autonomamente.
In ogni caso, ciò rappresenta un chiaro segnale che la Comunità riconosce l'importanza di una forte promozione dei nostri prodotti europei.
Guardo con estremo interesse alla discussione che si svilupperà qui oggi.
a nome del gruppo PPE-DE. - (BG) Signor Presidente, signora Commissario, onorevoli colleghi, mi congratulo con il relatore, l'onorevole Dumitriu, per la sua obiettiva relazione che ben risponde alle reali esigenze esistenti in questo settore comunitario di sostenere i produttori europei.
La relazione prevede misure che ci aiuteranno ad aprire nuovi mercati e a rendere redditizia la produzione agricola dei produttori europei.
Questa politica risponde alle effettive esigenze degli Stati membri che desiderano promuovere la loro produzione agricola, sia presso i consumatori europei sia presso i paesi terzi.
Offre un'eccellente occasione per porre l'enfasi sulla qualità, il valore nutrizionale, i metodi di produzione e la sicurezza degli alimenti prodotti.
Sono favorevole alla proposta del relatore che offre ai paesi interessati la possibilità di realizzare programmi di informazione per i paesi terzi laddove essi non ne abbiano.
Questo emendamento consentirà ai paesi europei di estendere la portata pratica delle misure previste da questi programmi e di rivolgersi alle organizzazioni internazionali per ricevere assistenza nel metterli in atto.
Ritengo che nel processo di concezione di questi programmi si debba tener conto dell'importante ruolo svolto dalle associazioni e dalle organizzazioni settoriali nei singoli paesi, che hanno una visione obiettiva di quanto avviene nei loro rispettivi settori.
Dobbiamo prendere atto dell'importanza di alcune organizzazioni internazionali nella promozione delle specifiche caratteristiche e vantaggi dei prodotti alimentari tipici di determinate regioni dell'Unione.
Sono d'accordo con la proposta del relatore di aumentare la percentuale di partecipazione finanziaria della Comunità in modo che i progetti selezionati dagli Stati membri possano ricevere un'assistenza aggiuntiva.
Invito tutti ad approvare la relazione dell'onorevole Dumitriu.
a nome del gruppo PSE. - (PL) Signor Presidente, signora Commissario, mi congratulo con l'onorevole Dumitriu per la sua eccellente relazione, che prosegue la linea delle relazioni prodotte in precedenza nelle si parlava di promozione e di fondi a sostegno dei prodotti dell'Unione europea nei paesi terzi.
Le misure di informazione e di promozione dei prodotti agricoli sul mercato interno e su quelli dei paesi terzi hanno un ruolo enorme nel creare un'immagine positiva del marchio "Made in Europe”.
Lo sostegno da molto tempo, e da diversi anni sono impegnato a favore della semplificazione dell'intero sistema di informazione e di promozione.
Nei miei interventi ho più volte ribadito la necessità di promuovere il marchio "Made in Europe” sui mercati dei paesi terzi.
Ciò acquista una particolare rilevanza nelle condizioni formali e giuridiche di oggi.
Come previsto dalla dichiarazione della sesta conferenza ministeriale dell'OMC di Hong Kong, l'impiego di ogni forma di sussidio all'esportazione e di misura a sostegno dell'esportazione con effetto equivalente sarà eliminato nel 2013.
Data la difficoltà di organizzare campagne promozionali nei distanti mercati dei paesi terzi e gli elevati costi di questi interventi, soprattutto in Asia o America, il meccanismo del sostegno alle attività di promozione non ha attratto molto interesse da parte delle organizzazioni di settore.
La proposta della Commissione europea prevede un'incentivazione delle loro attività.
I programmi promozionali realizzati dagli Stati membri permettono la collaborazione tra le varie organizzazioni laddove queste non hanno avuto la possibilità di gestire e finanziare tali attività per proprio conto.
Cionondimeno, è necessario mantenere gli sforzi volti ad incrementare la quota di finanziamento comunitario per questo tipo di progetti.
Farò l'esempio degli Stati Uniti d'America, sul cui mercato si spende per le attività promozionali molto più di quanto viene destinato al finanziamento delle attività promozionali del vino e degli altri prodotti in tutta l'Unione europea.
A fronte della liberalizzazione degli scambi di prodotti agricoli, uno strumento di sostegno alla promozione della produzione comunitaria nei paesi terzi potrebbe essere l'unico strumento disponibile che sia conforme con le linee guida dell'Accordo quadro sull'agricoltura adottato dall'OMC nel contesto dell'Agenda di Doha per lo sviluppo.
La promozione del marchio "Made in Europe” ci consente di mantenere la competitività e, più a lungo termine, anche di rafforzare l'attrattiva dei prodotti agricoli ed alimentari europei estendendone il mercato.
Ringrazio la Commissione per queste misure, delle quali abbiamo discusso più volte qui nel Parlamento e che sono state accolte. In particolare sono soddisfatto per la riduzione del contributo da parte delle organizzazioni commerciali dal 20 al 10 per cento e per l'aumento dei fondi disponibili per le attività promozionali.
a nome del gruppo UEN. - (GA) Signor Presidente, accolgo con grande favore la relazione dell'onorevole Dumitriu e desidero congratularmi con lui per il suo lavoro.
Questo bilancio offre agli Stati membri un'eccellente occasione per trovare mercati sia all'interno che all'esterno dell'Europa.
Provenendo dall'Irlanda, desidero ribadire che vendere i nostri sani e freschi prodotti alimentari sui mercati del mondo, soprattutto in Asia, è di grande aiuto per noi in Irlanda.
Comunque, come i miei colleghi, vedo qui una buona opportunità per semplificare le regole relative a questo bilancio in modo da rendere più agevole l'accesso ai fondi disponibili per il commercio di quanto non sia attualmente e, naturalmente, il bilancio deve anche essere aumentato, come è stato detto.
Questo è molto importante, non solo per gli Stati membri ma per l'Europa nel suo complesso.
a nome del gruppo Verts/ALE. - (DE) Signor Presidente, signora Commissario, concordo con lei sull'importanza della pubblicità.
Eppure questa non è solo il risultato di offensive professionali, ma anche degli eventi nelle regioni di produzione.
Quando il mondo associa la nostra immagine con la ESB, quando abbiamo fatto impazzire il nostro animale araldico, o quando, come avviene attualmente, i paesi richiamano i prodotti a causa del problema della diossina, cose che naturalmente sono davanti agli occhi di tutto il mondo, e quando in tutto il mondo si vedono in televisione milioni di bovini malati che vengono macellati, anche queste sono forme di pubblicità, una pubblicità negativa.
Dobbiamo stare attenti ad evitare le contraddizioni.
Da una parte noi parliamo della qualità dei nostri prodotti, ma dall'altra trasmettiamo queste immagini negative. Stiamo lavorando anche su questo, come abbiamo appena sottolineato nella discussione e nelle sue conclusioni.
Se vogliamo farci pubblicità all'esterno dell'Unione europea, ed abbiamo buone ragioni per farlo perché abbiamo buoni prodotti, ritengo che non dobbiamo optare per una pubblicità generica, ma mettere l'accento sulla diversità europea.
Come sapete, in Germania la Corte costituzionale federale ha dichiarato illegittima la pubblicità obbligatoria finanziata da un prelievo obbligatorio.
La Corte ha affermato che una pubblicità che non distingue tra le singole qualità non fa crescere le vendite e che, invece, è importante che i singoli produttori abbiano la possibilità di fare pubblicità ai loro specifici prodotti.
Inoltre, è sempre più importante, sia nell'Unione europea sia all'esterno, descrivere non solo la qualità del prodotto finale, ma anche quella del processo di produzione.
Qual è la situazione riguardo alla protezione degli animali, all'ambiente, agli ingredienti, alla struttura delle aziende, al commercio equo?
Questi sono tutti criteri che non determinano necessariamente la qualità del prodotto finale ma che acquistano sempre maggiore importanza per i consumatori.
Perciò dobbiamo inserire anche questi temi nella nostra pubblicità, per promuovere ulteriormente la reputazione dell'Europa nel mondo.
a nome del gruppo GUE/NGL. - (PT) Signor Presidente, signora Commissario, onorevoli colleghi, dobbiamo tenere in considerazione l'importanza di un miglioramento delle condizioni e del sostegno alle misure di informazione e di promozione dei prodotti agricoli, sia all'interno dell'Unione europea che nei paesi terzi, ampliando la portata delle proposte presentate dalla Commissione europea.
Per tale ragione approviamo le proposte del relatore e della commissione per l'agricoltura e lo sviluppo rurale, in particolare quelle che mirano a rafforzare gli interventi e a dare un maggiore ruolo alle associazioni commerciali e alle organizzazioni del settore (considerata la loro competenza e l'importante ruolo che svolgono nel garantire il controllo della qualità), alle associazioni e organizzazioni degli Stati membri che redigono i programmi. Sosteniamo anche le proposte volte ad aumentare la percentuale della partecipazione finanziaria della Comunità.
E' importante prevedere un maggiore livello di assistenza, specialmente per i progetti selezionati dagli Stati membri.
Allo stesso modo, riteniamo che le azioni di promozione e pubblicità nei paesi terzi possano andare a vantaggio, oltre all'olio d'oliva e alle olive, anche di altri importanti prodotti, come i vini a denominazione di origine o indicazione geografica protetta.
A questo riguardo, ricordo l'importante ruolo delle associazioni di produttori agricoli, in particolare le cantine cooperative e le altre associazioni di piccoli e medi agricoltori, la cui esistenza è fondamentale per assicurare la produzione e sopravvivenza di agricoltori che altrimenti da soli non ce la farebbero.
Di nuovo, sottolineo l'esigenza di intensificare il sostegno alle organizzazioni degli agricoltori in modo che queste possano svolgere appieno il loro ruolo in favore dell'agricoltura a conduzione familiare e nella promozione dei prodotti di alta qualità, essenziali per garantire un'alimentazione sana alle popolazioni dei nostri paesi.
Per tali motivi voteremo a favore della relazione.
nome del gruppo IND/DEM. - (PL) Signor Presidente, signora Commissario, l'Unione europea è un importante esportatore di molti prodotti agricoli, ma il futuro della sua agricoltura sarà determinato dal consumo sul mercato interno.
Stimolare questo mercato può portare vantaggi agli agricoltori, ai consumatori e a tutta l'economia.
In molti Stati membri il consumo dei prodotti alimentari essenziali per mantenere una buona salute non è elevato ed è particolarmente auspicabile una sua crescita, grazie ad adeguate misure di informazione e di promozione.
Tuttavia, è importante che gli agricoltori dell'Unione godano dei vantaggi dei programmi in esame e, in particolare, questo vale per le le aziende agricole di piccole e medie dimensioni, che corrispondono a circa il 95 per cento del totale.
Questi programmi dovrebbero migliorare le conoscenze dei consumatori riguardo ad una sana alimentazione e, allo stesso tempo, lasciare a loro la scelta.
Ecco perché le seguenti azioni sono opportune: organizzare consultazioni con specialisti della nutrizione e formare gli addetti alle vendite, che devono essere anche consulenti dei consumatori nelle questioni di alimentazione.
E' essenziale presentare in modo corretto i vantaggi per la salute legati ai prodotti promossi e le modalità di produzione di questi alimenti.
Da sole, le informazioni contenute in etichetta non sono sufficienti.
Questo programma può essere minacciato dalla promozione di alimenti prodotti industrialmente dai grandi gruppi del settore, in grado di organizzare programmi efficaci e che hanno a disposizione i migliori specialisti.
Ma ciò non rischia di danneggiare la promozione degli alimenti di alta qualità?
Anche la leggibilità della data di scadenza è molto importante, così come l'aumento della consapevolezza dei consumatori riguardo al significato di tutte le informazioni riportate sulle etichette dei prodotti.
(RO) Innanzi tutto desidero congratularmi con il relatore per il lavoro che ha dedicato alla semplificazione della legislazione dell'Unione europea e alla riduzione dell'onere amministrativo, cosa estremamente necessaria.
Le misure a favore dell'informazione adottate dall'Unione europea sono una risposta ad una reale esigenza da parte degli Stati membri di promuovere l'immagine dei loro prodotti agricoli sia presso i consumatori europei che quelli di altri paesi, soprattutto in relazione alla qualità e al valore nutrizionale, nonché alla sicurezza degli alimenti e ai metodi di produzione.
Come relatore per la qualità, sono particolarmente fiero di questo margine competitivo dei nostri prodotti europei.
Questo emendamento legislativo offrirà agli Stati membri interessati la possibilità di proporre programmi di informazione anche laddove non sono previste iniziative per i paesi terzi.
In seguito a questo emendamento, gli Stati membri potranno estendere l'area di applicazione delle misure previste da questi programmi e avvalersi dell'assistenza delle organizzazioni internazionali nel metterle in atto.
La quota percentuale della partecipazione finanziaria dell'Unione europea deve essere aumentata al fine di consentire un maggiore sostegno in favore dei progetti selezionati dagli Stati membri, soprattutto nell'attuale periodo di generale irrigidimento delle condizioni alle quali le organizzazioni e le autorità nazionali cercano di reperire i fondi per i loro contributi al cofinanziamento.
Sono favorevole all'idea che l'organizzazione alla quale viene affidato il compito di attuare i programmi selezionati sia un'organizzazione internazionale, soprattutto laddove il programma ha lo scopo di promuovere nei paesi terzi il settore dell'olio d'oliva e delle olive da tavola, il settore dei vini a denominazione d'origine protetta o con indicazione geografica protetta.
Al contempo, dobbiamo tenere presente l'importante ruolo che le associazioni e le organizzazioni professionali attive nei relativi settori degli Stati membri svolgono nella concezione di programmi di informazione sui prodotti agricoli.
Concludo ringraziando ancora una volta il relatore, e in particolare il commissario Vassiliou, che ha accolto tutte le proposte da noi avanzate nella relazione.
Signor Presidente, onorevoli colleghi, abbiamo assistito negli ultimi mesi, soprattutto in questa legislatura, ad una progressiva riduzione del sostegno diretto ai nostri agricoltori e delle regole che proteggevano le nostre produzioni dalle importazioni da paesi extraeuropei, più a buon mercato, per liberare le risorse necessarie ad affrontare le nuove sfide nel nostro Millennio - ambientale, economica e sociale - e per rispettare gli accordi di commercio internazionale.
Come membro della commissione AGRI e soprattutto della delegazione di un paese che ha fatto della qualità dei suoi prodotti agricoli - e penso all'olio di oliva, al vino e ai formaggi, un marchio riconosciuto e rispettato a livello globale - non posso che approvare qualunque azione la Commissione proponga per salvaguardare la produzione di prodotti europei di alta qualità e favorirne, ove possibile, la commercializzazione sia sul mercato interno che all'estero.
Questo programma di informazione infatti è particolarmente importante, in quanto dovrebbe rendere chiaro ai consumatori europei e non come i nostri prodotti non siano in concorrenza con quelli, magari meno cari, provenienti da altri paesi, ma rappresentino al contrario un'alternativa che punta sulla qualità e sul modello di produzione rispettoso dell'ambiente e delle norme sociali, del benessere animale, che si ripercuote naturalmente sulla salute umana.
Le norme che votiamo in quest'Aula quotidianamente possono avere un prezzo da pagare soprattutto per i nostri produttori.
E' per questo che dobbiamo offrire loro tutto l'aiuto possibile, affinché la ricchezza e la qualità dei nostri prodotti non si perda e non si appiattisca in un mercato globale sempre più omogeneo.
Per questo approvo gli emendamenti del relatore che mirano ad aumentare il cofinanziamento della Commissione, le azioni finanziabili e soprattutto la partecipazione di associazioni di produttori, che meglio di chiunque possono difendere le prerogative qualitative dei loro prodotti di fronte a consumatori sempre più esigenti.
La discussione odierna tratta una relazione di particolare importanza per l'agricoltura europea.
Come ha sottolineato lo stesso relatore, la qualità e la sicurezza dei prodotti europei offrono un margine competitivo che non è stato ancora sufficientemente sfruttato.
Le misure a sostegno dell'informazione e della promozione di questi prodotti, della loro qualità e delle norme di sicurezza degli alimenti hanno la potenzialità di innescare una reazione a catena con un'incentivazione della domanda, un aumento della produzione e dei profitti degli agricoltori e la creazione di nuovi posti di lavoro, fattori che implicitamente significano crescita economica.
Queste iniziative devono essere rivolte in pari misura ai consumatori del mercato interno e a quelli dei paesi terzi.
Non dimentichiamo la concorrenza da parte dei produttori di altri paesi, che offrono prodotti a volte più economici ma spesso di qualità e sicurezza molto inferiori.
I consumatori devono poter riconoscere i prodotti della Comunità e sapere perché sono più sani di altri.
Infine, devono essere consapevoli del fatto che acquistando questi prodotti, sostengono gli agricoltori dell'Europa e i produttori del settore agroalimentare, e quindi l'intera economia europea.
Apprezzo in modo particolare l'iniziativa del relatore sul riconoscimento dell'importante ruolo svolto dalle associazioni e organizzazioni professionali che, nella maggior parte dei casi, dispongono di un livello di competenza che le istituzioni nazionali non hanno.
Queste organizzazioni conoscono molto meglio la situazione reale del mercato e le sue esigenze.
Allo stesso tempo, ritengo che la proposta di aumentare la percentuale di cofinanziamento rappresenti una necessità assoluta nell'attuale crisi del credito.
Credo risolutamente che ciò farà aumentare il tasso di impiego di questi fondi.
Infine, mi voglio congratulare con il relatore, l'onorevole Dumitriu, per il suo intenso lavoro e le sue proposte, e credo in tal modo di dare voce all'opinione di tutti i miei colleghi.
(RO) Mi congratulo con il relatore, l'onorevole Dumitriu.
Il settore agricolo è importante per le economie degli Stati membri perché produce alimenti per la popolazione europea e prodotti agricoli per l'esportazione, senza trascurare il grande numero di posti di lavoro.
L'Unione europea deve essere in grado di fornire ai suoi cittadini sufficienti quantità di cibo a prezzi ragionevoli.
E' ovvio che in un mercato competitivo le misure di informazione e di promozione dei prodotti agricoli sul mercato interno e su quello dei paesi terzi acquistano un'importanza sempre maggiore.
Le associazioni o organizzazioni professionali devono essere consultate al momento della concezione dei programmi di promozione dei prodotti agricoli.
Penso che questo regolamento avrà l'effetto di incoraggiare i produttori europei a promuovere i loro prodotti agricoli.
La Romania ha un enorme numero di prodotti agroalimentari che, purtroppo, non circolano sui mercati europei nonostante molti siano ecologicamente compatibili.
Una campagna per promuovere questi prodotti andrà a vantaggio sia dei consumatori europei sia dei produttori agricoli rumeni.
Soprattutto in un periodo di crisi economica come il presente, il settore agricolo rimane ovviamente uno dei settori ai quali è necessario dedicare un'attenzione particolare, oltre che programmi e finanziamenti adeguati.
Nell'attuale situazione di crisi, gli Stati membri devono dedicare un'attenzione ancora maggiore alla fissazione delle loro priorità.
Per questo motivo ritengo che l'agricoltura debba rimanere un settore sostenuto, per via della sua importanza per l'economia europea.
(RO) Innanzi tutto desidero congratularmi con il relatore per tutto il lavoro svolto per la relazione, che affronta un tema di grande importanza.
Esiste una reale esigenza da parte degli Stati membri di sostenere l'immagine della produzione agricola sia presso i consumatori della Comunità europea sia presso gli altri paesi.
Voglio porre l'accento su due proposte contenute nella relazione, nella quale si chiede l'aumento della percentuale di partecipazione finanziaria della Comunità europea al fine di dare maggiore sostegno ai progetti selezionati dagli Stati membri, in un periodo in cui le condizioni alle quali le organizzazioni e le autorità nazionali, che cercano di ottenere i fondi per il loro contributo nel cofinanziamento, sono soggette ad un generale irrigidimento.
Il secondo paragrafo di questo emendamento prevede una partecipazione finanziaria del 70 per cento da parte della Comunità europea per misure di promozione della frutta e della verdura, destinate in particolare ai bambini delle scuole.
Ritengo opportuni questi emendamenti e spero che quest'iniziativa possa ricevere l'approvazione del massimo numero possibile di membri del Parlamento.
Mi congratulo con il relatore per il suo intenso lavoro e per il suo contributo all'estensione del campo di applicazione dei programmi rivolti all'informazione e alla promozione dei prodotti agricoli sul mercato interno e nei paesi terzi.
Uno degli emendamenti più importanti presentato nella relazione è l'aumento del 10 per cento sia del cofinanziamento europeo dei programmi di promozione dei prodotti agricoli europei sia delle dotazioni di bilancio destinate a promuovere il consumo nelle scuole di prodotti lattiero-caseari e di frutta e verdura.
Da una parte, l'Europa godrà dei vantaggi di una promozione più attiva di un numero maggiore di prodotti agricoli mentre, dall'altra, i maggiori beneficiari dell'aiuto comunitario saranno i bambini e gli studenti.
Ritengo che le misure proposte siano estremamente importanti perché, oggi più che mai, abbiamo bisogno di investimenti nei settori in rapido sviluppo e che possono condurre alla ripresa economica, tra i quali spicca l'agricoltura e l'Unione europea può dare un contributo significativo alla sua promozione.
(EN) Signor Presidente, i principali produttori alimentari del mondo spendono miliardi nella promozione dei loro prodotti, magari utilizzando anche alimenti europei, ma concentrando l'attenzione non tanto sull'origine quanto sul marchio dei prodotti.
Ci sono cuochi famosi che alla televisione promuovono la loro specifica versione di produzione alimentare, con accesso alle frequenze televisive e a bilanci di milioni.
E noi qui stiamo discutendo di un importo relativamente ridotto per la promozione dell'intera produzione alimentare dell'Europa, sia all'interno dell'UE che nel mondo.
E' una grande pretesa!
La relazione è molto buona e io sono favorevole. Approvo anche quanto detto oggi dal commissario.
Mi interessa in maniera particolare l'idea che noi dobbiamo fare promozione all'esterno delle nostre frontiere, idea che mi trova pienamente concorde. Dobbiamo però essere anche realistici su come faremo a competere e se siamo competitivi sul mercato globale.
Forse il commissario potrebbe trattare anche di questo nelle sue risposte.
La questione è il riconoscimento delle nostre norme di produzione.
Mi chiedo se nell'OMC si sia giunti a questo riconoscimento.
(EN) Signor Presidente, sono pienamente concorde sulla promozione dei nostri prodotti di alta qualità.
Nel difficile mercato di oggi il prodotto di qualità è il rifugio migliore, ma richiede un profondo impegno nella sua promozione.
Il 60 per cento del cofinanziamento sarebbe una cosa buona, se fosse possibile ottenerlo, e mi dispiace che il commissario non abbia potuto essere diretta come avevamo sperato a tale riguardo.
Parlando della mia regione, desidero rivolgere un appello al nostro governo regionale, che non brilla per iniziativa o per disponibilità di fondi, visti i suoi sprechi per la gravosa amministrazione e gli inutili organi transfrontalieri. Chiedo che si impegni a ricevere questi finanziamenti dall'Unione e quindi ad offrire ai nostri eccellenti prodotti locali le migliori possibilità sul mercato.
Insieme a quello che spero sarà un sostegno europeo del 70 per cento per la promozione della frutta e della verdura nelle scuole, mi auguro che questa occasione non vada perduta a causa dell'apatia dell'amministrazione locale.
(EN) Signor Presidente, inizierò con un ringraziamento alla Commissione per la recente approvazione del finanziamento al 50 per cento della proposta dell'An Bord Bia relativa a misure di informazione sulla carne nei prossimi tre anni in Asia, che apprezzo molto.
Pur essendo particolarmente favorevole a questa proposta, desidero mettere in guardia su due aspetti commerciali.
Primo, è improbabile che alcuni paesi redigano programmi di informazione se il settore non si mostrerà interessato.
Secondo, anche se il proposto aumento dal 60 al 70 per cento del finanziamento per la promozione della frutta e della verdura sarebbe molto opportuno nell'attuale contesto economico, ritengo realisticamente che l'incentivo al potenziamento di iniziative generiche di informazione possa essere limitato poiché i programmi avvantaggeranno allo stesso modo sia coloro che vi contribuiscono sia gli altri.
Ringrazio quindi il relatore.
(RO) Desidero manifestare il mio sostegno alla relazione presentata dall'onorevole Dumitriu sulle misure di informazione e di promozione dei prodotti agricoli sul mercato interno.
Ritengo sia necessario aumentare la percentuale della partecipazione finanziaria della Comunità europea in modo da dare ulteriore sostegno ai progetti scelti dagli Stati membri.
Nello specifico, ritengo essenziale portare il contributo finanziario della Comunità europea al 70 per cento del costo reale del nuovo programma di promozione della frutta e della verdura in particolare nelle scuole dell'Unione europea.
Questa misura darà un sostanziale contributo all'attuazione del programma di promozione della frutta e della verdura nelle scuole, sforzo che è opportuno compiere a vantaggio della salute dei nostri bambini.
(EN) Signor Presidente, mi congratulo con il relatore per la sua eccellente relazione.
Signora Commissario, esprimo il mio accordo riguardo a quanto lei ha detto.
Credo infatti che il futuro della politica agricola europea sia il mercato.
Dobbiamo scendere sul campo e promuovere i nostri prodotti di alta qualità.
Lei ha parlato della riforma del settore vinicolo: in passato ritiravamo dal mercato grandi quantità di vino di bassa qualità, acquistandolo tramite il meccanismo dell'intervento e trasformandolo in biocarburante, il che era decisamente il modo sbagliato di procedere.
Dobbiamo invece promuovere i prodotti di qualità.
Abbiamo una grande diversità di vini, formaggi, carni, olio d'oliva, frutta, verdura, e tanto altro.
L'Europa è ricca e in futuro dobbiamo vendere questi prodotti sul mercato.
Ritengo che, con il passaggio dai controlli sanitari alla nuova politica agricola nel 2013 e oltre, dovremo assicurarci di dedicare più fondi alla promozione dei nostri prodotti e alla nostra presenza sul mercato, che rappresenta il futuro.
Come ultimo commento, posso dire al commissario che forse dovrebbe recarsi negli Stati Uniti e convincere il presidente Obama che il formaggio Roquefort è eccellente e chiedergli di ridurre il dazio imposto dal presidente Bush prima di lasciare l'incarico.
(PL) Signor Presidente, i consumatori europei e dei paesi terzi ricevono troppe poche informazioni sulla qualità e sulle norme di produzione degli alimenti europei.
I vincoli che imponiamo ai produttori europei sono eccezionalmente gravosi.
I consumatori dovrebbero esserne consapevoli, perché questo influisce sulle loro decisioni e sulla loro scelta dei prodotti.
Sono a favore della promozione e dell'informazione, anche se per informazione intendo la trasmissione di un messaggio più obiettivo.
Dobbiamo dotarci di criteri e norme specifici in merito alla qualità dell'informazione e ai metodi di promozione.
Infine, sono favorevole alla proposta che i programmi di informazione e di promozione nel settore alimentare siano sostenuti sia dall'Unione europea sia dai bilanci nazionali.
In un periodo di crisi è importante fare promozione e informazione per combattere la caduta della domanda e dei consumi, compresi quelli alimentari.
membro della Commissione. - Signor Presidente, ringrazio per tutti i contributi alla discussione.
E' bello vedere un tale livello di partecipazione e di interesse su questo importante argomento.
Trovo che tutti i commenti siano, in una certa misura, in linea con la posizione della Commissione riguardo alla proposta.
Colgo l'occasione per rispondere ad alcune domande poste nel corso della discussione, prima di tutto, sull'aumento della percentuale di finanziamento, cui molti di voi hanno fatto cenno.
Ritengo, però, che sia necessario essere molto cauti e attenti quando cerchiamo di registrare i benefici del finanziamento comunitario, perché temo che, aumentando il cofinanziamento, finiremo per avere un livello di promozione minore.
Questo sarebbe un pessimo risultato ed è la ragione per la quale abbiamo mantenuto la nostra proposta.
Oggi si è parlato molte volte di qualità ed io sono d'accordo con voi.
Abbiamo una preziosa opportunità di discutere della qualità che è strettamente collegata al modo in cui noi promuoviamo i nostri prodotti nel terzo mondo e spieghiamo ai consumatori cosa comprano quando scelgono prodotti europei.
Lo scorso ottobre abbiamo presentato un Libro verde sulla qualità e abbiamo ricevuto oltre 1 000 contributi provenienti da tutta Europa, pubblicati sul sito web.
Stiamo elaborando diverse idee e presenteremo una comunicazione in maggio.
Dobbiamo cogliere l'occasione della discussione in Parlamento su quella comunicazione per riflettere sulle possibilità che abbiamo per renderla visibile e comprensibile.
Qui entra in gioco la questione dell'etichettatura, al tempo stesso difficile e importante; attendo quindi con ansia la discussione che avremo insieme sull'argomento in autunno.
Infine, riguardo al progetto della frutta per le scuole di cui abbiamo parlato, questo non fa parte della proposta ma, giusto per tenervi informati sull'argomento, abbiamo introdotto un programma per la frutta nelle scuole con un tasso di cofinanziamento del 70 per cento. L'obiettivo è migliorare la consapevolezza dei giovani e sottolineare l'importanza di buone abitudini alimentari presso gli studenti.
Ancora una volta, ringrazio il relatore, l'onorevole Dumitriu, per il suo ottimo lavoro, che ha trovato un eccellente riscontro nella dinamica discussione odierna.
Mi scuso se ho superato di qualche secondo i due minuti di tempo di parola assegnatimi.
Vi ringrazio per i commenti ed i pareri estremamente pertinenti espressi sulla relazione.
Confido nel fatto che i colleghi ancora in aula riterranno opportune le nuove regole proposte e vorranno votare in favore.
Approverò i suggerimenti avanzati dai colleghi, specialmente quelli che mirano a promuovere la diversità europea con l'adozione di un'etichetta europea della qualità e di un più consistente sostegno finanziario della Comunità.
Mi è stato chiesto: perché il vino, insieme all'olio d'oliva, tra le organizzazioni internazionali che potranno dare applicazione ai progetti di promozione?
Rispondo con un'altra domanda: allora perché l'olio d'oliva?
La mia risposta è positiva in entrambi i casi: si tratta di prodotti che vengono esportati con grande successo dagli Stati membri.
Sono settori con organizzazioni internazionali potenti, ricche di esperienza, che hanno già dimostrato la loro capacità di gestire programmi complessi.
Di fatto, la relazione non esclude altri settori.
In quanto alla seconda domanda sul tasso di cofinanziamento del 70 per cento: all'origine il tasso iniziale era del 60 per cento ed ho ritenuto che, nell'attuale clima economico, fosse necessario aumentarlo.
Come ha sinora dimostrato l'esperienza dell'assorbimento dei fondi europei, uno dei principali problemi rimane il modo per ottenere il cofinanziamento, soprattutto in un momento di crisi del credito.
Il tasso deve essere aumentato, altrimenti rischiamo di finire con un mancato impiego dei fondi disponibili.
Commissario Fischer Boel, la ringrazio per l'importanza che ha attribuito a questa relazione e in particolare per le opinioni che ha espresso.
Anche se si tratta di una relazione consultiva, spero e desidero che questi emendamenti siano inclusi nella nuova proposta della Commissione.
Per concludere, in breve, questa relazione è necessaria principalmente per due ragioni.
Gli Stati membri avranno la possibilità di estendere l'area di applicazione delle misure oggetto di questi programmi e di rivolgersi alle organizzazioni internazionali per la loro attuazione.
La relazione attribuisce un maggiore ruolo a organizzazioni e associazioni internazionali nel processo di concezione e applicazione dei programmi di informazione e di promozione.
Infine, aumentare il tasso percentuale di cofinanziamento in un periodo in cui è estremamente difficile avere accesso al credito rientra nella logica delle proposte di adeguamento della legislazione europea miranti a rendere più accessibili i fondi europei.
Come ulteriore raccomandazione, vorrei anche ricordare che la relazione è stata adottata all'unanimità dai membri della commissione per l'agricoltura e lo sviluppo rurale.
Colgo l'occasione per ringraziare i colleghi in commissione per il sostegno da loro fornito.
Ringrazio personalmente l'onorevole Parish per il suo sostegno e, ultimo ma non meno importante, l'onorevole Goepel per la fiducia che ha riposto in me assegnandomi questa relazione.
La discussione è chiusa.
La votazione si svolgerà oggi.
Ripresa della sessione
Dichiaro ripresa la sessione del Parlamento europeo, interrotta il 5 febbraio 2009.
Ricerca applicata nel settore della politica comune della pesca (breve presentazione)
L'ordine del giorno reca una breve presentazione della relazione, presentata dall'onorevole Miguélez Ramos, a nome della commissione per la pesca, sulla ricerca applicata nel settore della politica comune della pesca.
relatore. - (ES) Signor Presidente, Signor Commissario, onorevoli colleghi, conciliare la corretta conservazione degli ecosistemi con lo sfruttamento sostenibile delle risorse marine, prevenire e controllare l'impatto delle attività umane sull'ambiente, migliorare la conoscenza, lo sviluppo tecnologico e l'innovazione sono compiti che non possiamo affrontare senza il sostegno della comunità scientifica europea.
La ricerca nel settore della pesca è anche cruciale nella redazione di raccomandazioni e nel fornire consulenza scientifica ai legislatori.
Maggiori investimenti nella ricerca e nello sviluppo e nella raccolta ed elaborazione di dati affidabili si tradurrebbero in una politica comune della pesca più solida e più sostenibile.
Tuttavia, benché la frase che ho sentito dalla bocca di uno scienziato ("Il problema non sono i soldi ma le risorse umane”) illustri bene la situazione, non sarò certo io ad affermare che la ricerca nel campo della pesca può contare su cospicue risorse.
Anzi, direi che abbiamo un duplice problema.
In primo luogo, signor Commissario, gli importi destinati dal settimo programma quadro alla ricerca marina, che avrebbe dovuto essere una questione trasversale, appaiono insufficienti per l'approccio integrato che attualmente si vuole applicare al settore.
Inoltre, signor Commissario, gli scienziati - e posso assicurarle che ho parlato con molti di loro per redigere questa relazione, sia in fase preliminare sia durante la stesura - incontrano difficoltà quando devono presentare i progetti per il settimo programma quadro.
Tali problemi sono in parte attribuibili, da un lato, all'approccio diverso richiesto dall'acquacoltura, la quale è di natura fondamentalmente industriale, e, dall'altro, alla ricerca nel settore della pesca e delle scienze marine, che è invece di natura multidisciplinare e più a lungo termine.
Fino all'introduzione del settimo programma quadro, entrambi questi settori erano coperti dagli stessi finanziamenti, e avevano come referente la Direzione generale degli Affari marittimi e della pesca e ciò permetteva loro di completarsi a vicenda.
Al momento è la Direzione generale della Ricerca a occuparsene, con il risultato che, per la comunità scientifica, sta diventando difficile comunicare le preoccupazioni e le necessità del settore ai responsabili della preparazione delle linee guida per gli inviti a presentare proposte.
Inoltre, la comunità scientifica ha la sensazione che la Direzione generale abbia scelto di dare priorità alla ricerca di base, senza dare spazio alla ricerca sulle politiche pubbliche.
Citerò un esempio: l'arricchimento, da un punto di vista scientifico, della strategia marittima comunitaria o l'analisi della relazione tra la pesca e i cambiamenti climatici.
Riassumendo, per raggiungere l'obiettivo della politica marittima dell'Unione europea, vale a dire un settore della pesca produttivo in un ambiente marino pulito, è necessario che gli scienziati che operano in questo campo abbiano accesso ai sistemi trasversali di finanziamento all'interno del settimo programma quadro.
In conclusione, vorrei citare il secondo problema: la preoccupante scarsità di giovani scienziati nel settore della ricerca sulla pesca, che sembra essere la conseguenza di corsi professionali poco appetibili se confrontati con altre scienze di base.
E' fondamentale istituire corsi universitari interessanti e soddisfacenti, che offrano buone opportunità professionali.
Abbiamo inoltre bisogno di standardizzare i diversi modelli di ricerca applicati nei diversi Stati membri, per un migliore confronto dei risultati e una più semplice aggregazione dei dati e per aumentare la cooperazione tra le istituzioni nazionali di ricerca.
Naturalmente, ritengo altresì che una migliore integrazione dell'esperienza e delle competenze dei pescatori nel processo di elaborazione dei pareri scientifici, sui quali si baseranno le decisioni politiche nell'ambito della politica comune della pesca, sia di vitale importanza.
membro della Commissione. - (EN) Signor Presidente, sono lieto di poter parlare del settore del quale sono responsabile.
La Commissione accoglie favorevolmente la relazione del Parlamento europeo sulla ricerca applicata nel settore della politica comune della pesca e vorrei quindi ringraziare la relatrice, l'onorevole Miguélez Ramos, e la commissione per la pesca per l'eccellente lavoro svolto.
La relazione arriva al momento giusto, alla luce dell'attuale preparazione dell'invito congiunto sulla ricerca marina e marittima.
Essa coincide inoltre con il programma di lavoro 2010 per il settimo programma quadro e il lancio del Libro verde sulla riforma della politica comune della pesca, che contiene un capitolo sulla ricerca.
In linea di principio, la Commissione è d'accordo con gli elementi principali della relazione.
Accogliamo il sostegno espresso per la strategia europea per la ricerca marina e marittima che attribuisce carattere prioritario all'aumento dello sviluppo di capacità, alle nuove infrastrutture, alle nuove iniziative di formazione, allo sviluppo dell'integrazione tra le discipline esistenti di ricerca marina e marittima, alla promozione della sinergia tra gli Stati membri e la Commissione e a una nuova governance della ricerca.
La Commissione riconosce l'importanza dell'assicurare che siano destinate risorse sufficienti alla ricerca nel settore della pesca e dell'acquacoltura all'interno del settimo programma quadro, nel rispetto di un buon equilibrio con gli altri settori della ricerca, in particolare quello dell'agricoltura, della silvicoltura e della biotecnologia: Tema 2 - bioeconomia basata sulla conoscenza, e Tema 6 - ambiente.
Il bilancio annuale per il settimo programma quadro aumenterà progressivamente nel corso degli ultimi tre anni di durata del programma e sia il settore della pesca, sia quello dell'acquacoltura beneficeranno sicuramente da tale aumento.
La Commissione si impegnerà a sostegno della ricerca secondo quanto richiesto nella relazione, attribuendo maggiore visibilità alla ricerca nei settori della pesca e dell'acquacoltura all'interno del settimo programma quadro, assicurando un buon equilibrio tra la ricerca a sostegno delle politiche e la ricerca di base, rafforzando le scienze sociali nei programmi di lavoro, promuovendo la divulgazione dei risultati e incoraggiando un maggiore coordinamento tra i programmi nazionali di ricerca.
Infine, la Commissione faciliterà l'integrazione della ricerca nei settori della pesca e dell'acquacoltura nel contesto più ampio della sua agenda strategica per la ricerca, dello spazio europeo della ricerca e della nuova strategia dell'Unione europea per la ricerca marina e marittima.
Tenendo conto delle iniziative che ho appena descritto, ritengo che vi sia ora una base solida sulla quale possiamo migliorare i settori della pesca e dell'acquacoltura attraverso una ricerca innovativa all'interno del programma quadro.
A loro volta, tali settori trarranno vantaggio da una migliore cooperazione e da un maggiore coordinamento della ricerca nazionale attraverso le diverse iniziative dello spazio europeo della ricerca e nella direzione della politica comune della pesca.
Vorrei aggiungere una considerazione personale; voglio assicurarvi che le cose non sono ora più complicate di quanto lo fossero prima, giacché sono le stesse persone a occuparsi della questione e perché la cooperazione che avete con il mio collega, il commissario Borg, è eccellente.
Credo che sia questo il modo in cui dovrà essere condotta la ricerca in futuro.
Stiamo cooperando in maniera trasversale tra i settori, con risultati concretamente migliori, che difficilmente avremmo potuto ottenere se avessimo lavorato in maniera più settoriale.
Vi ringrazio davvero per l'eccellente lavoro che avete svolto.
La discussione su questo punto è chiusa.
La votazione si svolgerà giovedì 19 febbraio 2009.
Ordine del giorno della prossima seduta: vedi processo verbale
18.
Relazioni 2006 e 2007 sulla politica di concorrenza (
Presentazione di documenti: vedasi processo verbale
9.
Relazione concernente i progressi compiuti dalla Croazia nel 2008 (votazione)
- Prima della votazione sull'emendamento n. 13:
Grazie, signor Presidente.
Negli ultimi giorni i gruppi hanno discusso a lungo, fino all'ultimo minuto direi.
Mi sembra che il seguente emendamento sia quello che ha trovato il più ampio consenso in seno all'Assemblea e, in base alle informazioni dirette che ho ricevuto, è stato votato con il sostegno di entrambe la Croazia e la Slovenia.
L'emendamento è il seguente:
(EN) "Ricorda l'accordo informale raggiunto il 26 agosto 2007 dai primi ministri di Croazia e Slovenia per sottoporre la disputa sui confini a un organismo internazionale; valuta positivamente la disponibilità di Croazia e Slovenia ad accettare l'offerta di mediazione avanzata dalla Commissione e reputa che tale mediazione dovrebbe basarsi sul diritto internazionale; in questo contesto auspica il rapido avanzamento dei negoziati di adesione;”.
Studi artistici nell'Unione europea (breve presentazione)
L'ordine del giorno reca la relazione di Maria Badia i Cutchet, a nome della commissione per la cultura e l'istruzione, sugli studi artistici nell'Unione europea.
Signor Presidente, se l'educazione artistica costituisce una materia obbligatoria in quasi tutti gli Stati membri, è però insegnata in modi molto diversi.
Storicamente, gli studi artistici erano limitati ai primi anni di istruzione scolastica.
Ma oggi, tra apprendimento ad vitam e nuove tecnologie dell'informazione e della comunicazione (TIC), l'ambito tradizionale degli studi artistici si è ampliato, schiudendo nuove forme di accesso e di fruizione.
Il costante progredire delle TIC ha favorito anche la promozione di un'economia basata sul sapere, in cui intelletto e creatività hanno una posizione di spicco.
La proposta di risoluzione al voto domani muove dall'idea che l'educazione artistica costituisce la base della formazione professionale nel campo delle arti e promuove la creatività, oltre allo sviluppo intellettivo e fisico in questa sfera; questa proposta considera l'educazione artistica come una componente essenziale dell'apprendimento nell'infanzia e nell'adolescenza, sottolineando che il suo insegnamento nelle scuole serve a gettare le basi di una piena democratizzazione dell'accesso alla cultura.
Il testo individua inoltre nella formazione un fattore essenziale al successo dei professionisti delle arti e del settore creativo; questo perché gli studi artistici finalizzati a una carriera e a sviluppare una professionalità richiedono agli studenti non solo talento, ma anche una solida base culturale che può essere acquisita soltanto attraverso un percorso formativo multidisciplinare e sistematico.
Tutto questo accresce le opportunità occupazionali nel settore, in quanto consente di acquisire una cultura generale, metodi di ricerca, capacità imprenditoriali ed economiche nonché competenze in vari ambiti di attività.
La proposta di risoluzione riconosce in modo particolare anche il potenziale economico e occupazionale dei settori creativo, culturale e artistico nell'Unione europea, superiore a quello di comparti più riconosciuti, come l'industria chimica o alimentare.
Né va dimenticato che scuole e istituti d'arte e disegno concorrono alla nascita di nuovi movimenti e nuovi stili artistici, così come ad aprire nuovi mondi culturali, rafforzando l'immagine dell'Unione europea nel mondo.
Il progetto di risoluzione ritiene che l'educazione artistica vada resa obbligatoria nei programmi di insegnamento scolastico a tutti i livelli ed esorta gli Stati membri a coordinare le loro politiche in merito a livello di Unione e a promuovere la mobilità di docenti e studenti, dedicando maggiore attenzione al riconoscimento delle qualifiche fra Stati membri.
Invitiamo inoltre Consiglio, Commissione e Stati membri a definire il ruolo dell'educazione artistica come strumento pedagogico essenziale per valorizzare la cultura, a varare strategie congiunte per le politiche di promozione dell'educazione artistica e per la formazione degli insegnanti della materia, nonché a riconoscere l'importante ruolo svolto nella nostra società dagli artisti e dalla creatività, come dimostrato con l'Anno europeo della creatività e dell'innovazione.
Infine, la relazione ribadisce la necessità di far uso di risorse quali Internet e delle nuove tecnologie dell'informazione come canali per un insegnamento moderno, orientato alla pratica e non solo allo studio scolastico, e raccomanda la creazione congiunta di un portale europeo per la formazione artistica e culturale per tutelare lo sviluppo e la promozione del modello culturale europeo.
Per tutte queste ragioni, chiedo di votare a favore della relazione, così da lanciare un chiaro messaggio di sostegno a professionisti, studenti e imprese del settore creativo e culturale.
Signor Presidente, onorevoli colleghi, vorrei anzitutto ringraziare l'onorevole Badia i Cutchet per la relazione di iniziativa sugli studi artistici nell'Unione europea.
Questo tema riceve sempre più attenzione a livello europeo.
Converremo tutti che la cultura e le arti sono una parte essenziale dell'istruzione.
Contribuiscono a sviluppare sensibilità e fiducia in se stessi, qualità essenziali non solo per ogni cittadino, ma anche per l'operatore economico che è in ognuno di noi.
Non vi sono dubbi: l'educazione artistica è un veicolo di benessere, creatività e integrazione sociale ed è cruciale promuoverla in seno ai sistemi d'istruzione di tutta Europa all'età più precoce possibile.
Anche noi sposiamo tale visione e siamo lieti che la relazione citi diverse iniziative importanti varate a livello di Unione, come l'Anno europeo della creatività e dell'innovazione.
L'importanza delle arti e dell'educazione artistica per costruire una società migliore va di pari passo con il loro impatto economico.
Stando a recenti stime, le industrie della cultura e della creazione artistica concorrono a formare il 2,6 per cento del PIL europeo.
Inoltre, ogni altra attività economica può trarre beneficio da una formazione artistica e culturale.
L'innovazione incoraggia sinergie fra gli ambiti d'attività più tradizionali e quelli più innovativi.
Oggi è indispensabile abbinare tecnologia e design, integrandovi la dimensione della sostenibilità e della fattibilità economica.
Tale abbinamento impone di ripensare il modo in cui viene acquisito e trasmesso il sapere.
Tutti questi diversi temi sono specificati nel quadro di riferimento europeo che, nel 2006, ha definito le competenze chiave per l'apprendimento permanente.
Il quadro definisce l'espressione artistica e culturale come essenziale per lo sviluppo di competenze creative, così utili nella vita lavorativa in generale.
L'Agenda europea per la cultura introduce metodi nuovi, in particolare il dialogo strutturato con la società civile e, di recente, nuovi metodi aperti di coordinamento culturale.
L'applicazione di tali metodi è stata resa possibile da un iniziale piano d'azione triennale, adottato dal Consiglio il 21 maggio 2008, che definisce cinque ambiti d'intervento prioritari.
In tale contesto, sul tema delle sinergie tra cultura e istruzione è stato istituito un gruppo di lavoro composto da esperti degli Stati membri, con il compito di redigere linee guida per l'individuazione delle buone prassi a livello nazionale, ma anche di rivolgere raccomandazioni agli Stati membri e alle istituzioni europee.
Il gruppo proporrà inoltre metodi di valutazione dei progressi compiuti negli ambiti afferenti al suo mandato.
Infine, dovrebbe fornire un importante contributo al Forum europeo della cultura che si terrà a Bruxelles il 29 e il 30 settembre 2009.
Quella che vi ho appena letto era la risposta del mio collega commissario Figel.
La discussione è chiusa.
La votazione si svolgerà martedì 24 marzo 2009.
Dichiarazioni scritte (articolo 142 del regolamento)
La relazione del Parlamento europeo sugli studi artistici nell'Unione europea si inquadra nel costante impegno per lo sviluppo di un dialogo interculturale ed è di vitale importanza nel contesto dell'Anno europeo della creatività e dell'innovazione.
Indubbiamente, agli studi artistici va dedicata un'attenzione maggiore e più specifica.
E' importante la loro obbligatorietà nei programmi scolastici, sin dall'infanzia, in quanto stimolano lo sviluppo emotivo e culturale dei giovani.
Dare a questi studi un taglio più pratico e inserire nella didattica una dimensione interattiva gioverà alla comprensione dei valori culturali nazionali ed europei.
Una maggior mobilità di studenti, docenti e professionisti del settore è un modo diretto per diffondere la coscienza dell'identità europea e per coltivare la tolleranza culturale e religiosa.
Gli Stati membri devono investire nella creazione di più opportunità di studi artistici informali e indipendenti e prevenire il calo nel numero dei corsi in tale ambito.
Il supporto degli Stati alla vita professionale degli artisti aumenterà l'interesse del pubblico nei confronti delle varie forme di studi artistici.
Anche il partenariato tra pubblico e privato servirà a modernizzare i programmi di istruzione e a incoraggiare una più attiva integrazione delle nuove tecnologie nella didattica.
Una politica coordinata europea per gli studi artistici deve consistere soprattutto in investimenti tesi a promuovere l'influenza culturale dell'Europa a livello mondiale, a beneficio della creatività e, indirettamente, dell'economia dell'Unione.
5.
Priorità dell'Unione europea per la 64a sessione dell'Assemblea generale delle Nazioni Unite (
21.
Iniziativa europea per lo sviluppo del microcredito a sostegno della crescita e dell'occupazione (
3.
Prestazioni e sostenibilità del sistema aeronautico europeo (
- Prima della votazione:
relatore. - (RO) Il Parlamento ha raggiunto un accordo con il Consiglio e tale accordo è sostenuto da cinque gruppi politici.
Mi riferisco alle due relazioni che seguono.
Grazie agli emendamenti presentati da due dei nostri onorevoli colleghi - per inciso, il contenuto di tali emendamenti è già stato incluso nel compromesso sottoscritto con il Consiglio -, oggi dobbiamo votare su numerosi articoli.
In base a norme da me reputate scorrette, l'ordine della votazione inserisce in alcuni articoli prima il testo della commissione per il trasporto e il turismo e poi il testo di compromesso.
Vorrei chiedere di votare oggi sul testo di compromesso, in quanto gode dell'appoggio di cinque gruppi politici; in tal modo, i due regolamenti entrerebbero in vigore entro la fine della legislatura in corso.
- Grazie delle osservazioni.
Raggiungeremo l'obiettivo da lei indicato seguendo la lista di voto e votando sugli emendamenti.
20.
Avvenire dell'industria automobilistica (votazione)
- Prima della votazione finale:
- (DE) Signora Presidente, vorrei fare riferimento all'articolo 146 del nostro regolamento e ringraziarla per avermi dato la parola.
In particolare, chiedo venia ai miei onorevoli colleghi della Repubblica federale di Germania per aver chiesto di intervenire.
All'inizio della votazione, ha preso la parola l'onorevoleLe Pen.
Durante il proprio intervento l'onorevole Le Pen ha ripetuto che l'esistenza delle camere a gas ad Auschwitz è stato un dettaglio della storia del mondo.
Ai sensi dell'articolo 146 del nostro regolamento, che descrive il comportamento che devono tenere in Aula i deputati di quest'Assemblea, chiedo all'Ufficio di presidenza di verificare se un'affermazione del genere sia ammessa in una camera dei deputati che ha l'obbligo di ispirarsi a uno spirito di riconciliazione, comprensione e rispetto per le vittime, in particolare quelle del fascismo di Hitler.
Sarei grato all'Ufficio di presidenza del Parlamento se potesse illuminarci sulle misure da adottare.
(Applausi)
- (FR) Vi prego, un po' di rispetto per le vittime decedute ad Auschwitz e altrove.
Abbiamo ancora due minuti.
Un po' di rispetto.
Voglio soltanto precisare che mi associo pienamente a quanto affermato dall'onorevole Schulz e che quello che abbiamo sentito oggi, in quest'Aula, è del tutto fuori luogo.
(Applausi)
- (FR) Presidente Wallis, deploro il fatto che abbia concesso la parola agli onorevoli Daul e Schulz, ma non a me.
E' vero che lei ha testimoniato in una relazione di essere un'esperta nell'interpretazione del regolamento a geometria variabile.
Pertanto, seguendo il ragionamento dell'onorevole Schulz, proporrei di cambiare nome all'edificio Winston Churchill, visto che nei suoi 12 volumi di memorie dedicate alla storia della Seconda guerra mondiale Churchill non ha scritto nemmeno una riga sulla storia delle camere a gas.
Libro bianco in materia di azioni di risarcimento del danno per violazione delle norme antitrust comunitarie (discussione)
- L'ordine del giorno reca la relazione presentata dall'onorevole Lehne a nome della commissione per i problemi economici e monetari, sul Libro bianco in materia di azioni di risarcimento del danno per violazione delle norme antitrust comunitarie.
Signor Presidente, onorevoli deputati, desidero porgere innanzi tutto un ringraziamento ai relatori ombra, in particolare al collega Sánchez Presedo dei socialisti e alla collega Bowles dei liberali, per avere lavorato con ottimi risultati a questo testo di compromesso presentato oggi come relazione sul Libro bianco della Commissione.
Questa volta siamo riusciti a ottenere una maggioranza molto ampia e multipartisan per un compromesso davvero sostenibile che rappresenta un orientamento per i prossimi passi della Commissione europea e successivamente, durante il processo legislativo, anche del Parlamento e del Consiglio.
Nella relazione abbiamo giustamente precisato che nel caso di violazioni delle norme sulla concorrenza, il Parlamento intende orientarsi in base alla consuetudine europea, ossia ritiene che il compito di intervenire contro tali violazioni spetti essenzialmente alle autorità, che siano queste le autorità per la concorrenza nazionali o quelle europee. Nella lotta contro i cartelli non s'intende pertanto istituire una sorta di organismo che operi parallelamente alle autorità competenti.
In Europa abbiamo deciso consapevolmente di optare per una soluzione diversa da quella degli USA, con cui ci troviamo spesso posti a confronto.
In quest'Aula è condivisa l'idea che si debba trovare una soluzione ai cosiddetti danni di massa.
Quando il comportamento illecito di pochi arreca un danno a una cerchia estesa di persone, pur trattandosi di un danno relativamente contenuto per ciascuna di queste, occorre prevedere uno strumento ad hoc, poiché in questi casi i procedimenti giudiziali non sono sufficientemente efficaci.
Tale strumento è necessario anche al fine di agevolare l'accesso alla giustizia e l'ulteriore sviluppo del mercato interno e su questo esiste un vasto consenso.
Altrettanto condivisa è l'opinione che in Europa non vogliamo incoraggiare una cultura dei contenziosi come esiste invece negli Stati Uniti, con un giro d'affari di 240 miliardi di dollari, di cui alla fine non traggono vantaggio tanto i consumatori - come ci informano alcuni libri sul tema - quanto piuttosto gli studi legali americani.
Questo fenomeno non è particolarmente attinente con lo Stato di diritto, o perlomeno non lo sarebbe nelle nostre intenzioni.
Siamo infatti tutti concordi sul fatto che gli strumenti di tortura del sistema giudiziario americano non debbano attecchire in Europa, in particolare per quanto concerne la procedura probatoria e l'assunzione dei costi.
E' un aspetto cruciale.
Abbiamo altresì convenuto che in linea di principio una normativa a livello europeo può essere solo una soluzione opt-in e che un opt-out può essere ammesso soltanto nei casi in cui qualcosa di analogo già esista nello Stato membro e sia costituzionalmente accettabile.
Infatti non tutte le costituzioni ammettono l'opt-in, che peraltro contraddice il principio del consumatore avveduto.
Nel Libro bianco della Commissione europea lamentiamo la totale assenza di qualsiasi menzione della composizione extragiudiziale dei contenziosi.
La direzione generale Concorrenza e la Commissione puntano a capo basso verso il procedimento giudiziario, seppure in quest'Aula sappiamo da molti anni, grazie alle discussioni sulla tutela dei diritti, che questa non è sempre la strada più idonea e che in genere i meccanismi di composizione stragiudiziali si dimostrano molto più efficaci nella risoluzione dei problemi.
Inoltre il lavoro svolto in parallelo dalla direzione generale Tutela dei consumatori su questo stesso argomento è molto più approfondito.
Nel suo Libro verde, dunque a un livello consultivo precedente, questa direzione generale ha sfruttato appieno le possibilità offerte da tali strumenti alternativi di risoluzione dei contenziosi.
Siamo convinti che la Commissione europea debba assolutamente rivedere questo aspetto.
Vorrei fare un'ultima considerazione che riveste anch'essa un'importanza fondamentale. Non vogliamo una frammentazione del diritto.
Adesso parliamo della creazione di questo strumento per la concorrenza e il medesimo concetto sta prendendo corpo anche per la tutela del consumatore.
Sappiamo che prima o dopo si parlerà di uno strumento analogo anche per la normativa relativa al mercato dei capitali, alla tutela dell'ambiente o al diritto sociale.
Riteniamo che sia assolutamente necessario adottare un approccio orizzontale, utilizzando almeno gli strumenti procedurali che sono più o meno comuni a tutti gli ambiti del diritto, in congiunzione con uno strumento orizzontale.
Anche questo aspetto è cruciale.
membro della Commissione. - (EN) Signor Presidente, a nome della Commissione avallo la relazione dell'onorevole Lehne, approvata dalla commissione per i problemi economici e monetari con un consenso solido tra i diversi schieramenti politici.
A nostra volta siamo compiaciuti che la relazione sostenga con convinzione il Libro bianco.
La Commissione constata che la relazione è in sintonia con i risultati del Libro bianco, nella misura in cui riconosce che le vittime delle infrazioni alle norme comunitarie sulla concorrenza riescono solo con notevole difficoltà a ottenere un risarcimento per i danni subiti.
Concordiamo sulla necessità di adottare provvedimenti volti a garantire un adeguato risarcimento delle parti lese.
Concordiamo con l'idea che il risarcimento collettivo sia essenziale per i consumatori e le piccole imprese poiché è uno strumento realistico ed efficace per ottenere un risarcimento nel caso di danni diffusi.
L'opinione della Commissione collima peraltro perfettamente con quella espressa nella relazione, secondo cui bisogna evitare un ricorso eccessivo o ingiustificato al contenzioso.
Allo scopo, i meccanismi di risarcimento collettivo devono contenere delle salvaguardie adeguate.
Infine concordiamo che l'impostazione adottata per il risarcimento collettivo debba essere coerente, ovvero debba essere garantita la compatibilità tra i provvedimenti adottati in relazione ad ambiti diversi, come per esempio le leggi antitrust e le leggi a tutela dei consumatori.
Nel contempo, la Commissione riconosce che un'impostazione coerente nelle azioni risarcitorie collettive non significa necessariamente che si possa utilizzare un unico strumento orizzontale per tutti gli ambiti del diritto.
Questo bisogno di coerenza non deve essere motivo di ritardi ingiustificati nella definizione dei provvedimenti necessari a garantire la piena esecuzione del diritto comunitario in materia di concorrenza.
relatore per parere della commissione per il mercato interno e la protezione dei consumatori. - (RO) La commissione per il mercato interno e la protezione dei consumatori ha formulato il proprio parere partendo da una constatazione reale: le violazioni delle norme antitrust hanno ricadute economiche negative che molto spesso si ripercuotono fino all'ultimo anello della filiera commerciale, colpendo i consumatori finali e le piccole imprese.
In questi casi i danni subiti possono essere di entità anche consistente, ma nel contempo è difficile ottenere un risarcimento, poiché il danno è distribuito su numerosi soggetti e gli importi per ciascuno sono modesti.
Alla luce di queste considerazioni abbiamo richiesto un pacchetto di misure legislative e non legislative, affinché tutti i cittadini europei lesi possano disporre di uno strumento per fare valere il loro diritto a un risarcimento adeguato e completo.
Siamo favorevoli a qualsiasi provvedimento volto ad appianare la strada verso il conseguimento di questo obiettivo, ossia alle misure che agevolano l'accesso ai documenti, il contenimento dei costi per le azioni legali e l'inversione dell'onere della prova.
Accogliamo con favore la proposta della Commissione di combinare le azioni rappresentative intentate da soggetti qualificati ad azioni collettive con modalità opt-in.
Parimenti riteniamo però che occorra discutere ancora sulle azioni collettive con modalità opt-out, il cui merito è di produrre una soluzione "definitiva”, riducendo così le incertezze.
Sebbene il trattato UE vieti i cartelli e altre violazioni alla normativa antitrust, i consumatori lesi della Comunità europea incontrano ancora difficoltà nel fare valere i loro diritti a un risarcimento.
In Romania, per esempio, un cartello costituito dall'industria del cemento è stato recentemente multato con un'ammenda per diversi milioni di euro.
Tuttavia la legislazione in vigore non obbliga le autorità di vigilanza sulla concorrenza a occuparsi anche del risarcimento delle vittime.
Vorrei sottolineare che tali autorità dovrebbero tenere conto dei risarcimenti versati o dovuti nel momento in cui calcolano le ammende da comminare alle aziende colpevoli di abusi, affinché le misure punitive non siano sproporzionate rispetto al danno arrecato e in particolare per garantire il risarcimento delle parti che hanno subito un danno.
Plaudo all'intenzione della Commissione di migliorare i meccanismi di tutela dei diritti dei consumatori danneggiati dalle violazioni della legge in tutta Europa.
Il Parlamento ha dichiarato a chiare lettere che in Europa non deve essere istituito un sistema con modalità opt-out.
Le vittime devono essere identificate con la massima celerità nel momento in cui viene intentata un'azione risarcitoria.
Il sistema opt-in assicura efficacemente il risarcimento alle parti lese dalla violazione alle norme antitrust.
Il Parlamento non vuole che altri traggano vantaggio da azioni individuali, siano questi avvocati, associazioni commerciali o il garante dei consumatori.
Credo anche che il Parlamento abbia aggiunto un elemento importante che mancava nella proposta della Commissione.
I meccanismi alternativi di composizione dei contenziosi si dimostrano spesso assai più efficaci, rispetto ai procedimenti giudiziali, per le parti lese che hanno diritto a un risarcimento.
Intendo dire che l'azione risarcitoria deve cominciare innanzi tutto al di fuori delle aule dei tribunali.
Questo genere di azioni sono molto meno costose delle azioni individuali e i consumatori possono ottenere molto più rapidamente un risarcimento per il danno sofferto.
Signor Presidente, signor Commissario, onorevoli deputati, questa relazione è stata approvata all'unanimità dalla commissione per i problemi economici e monetari.
Questo risultato è certo significativo ed eccezionale se si considera la natura difficile, complessa e controversa degli argomenti in gioco; esso dovrebbe promuovere e cementare il nuovo pilastro delle azioni da parte di privati che è essenziale per rendere effettiva la politica della competenza comunitaria.
Questo è un altro passo verso una politica della responsabilità più avanzata ed efficace, che sarà più rispettosa dei diritti delle parti lese e più efficace nell'imporre una responsabilità civile sul soggetto che commette l'infrazione.
Desidero pertanto complimentarmi con il relatore, l'onorevole Lehne, che è il principale responsabile della lieta conclusione di questo lavoro.
La qualità delle sue idee, la sua apertura mentale e la disponibilità a mettersi in gioco, nonché l'intelligenza con cui ha cercato di estrapolare i compromessi migliori sono stati essenziali per ottenere questo risultato.
Vorrei estendere questo riconoscimento anche ai relatori per parere, ai relatori ombra e ai deputati che hanno presentato gli emendamenti, offrendo così un apporto prezioso che ha arricchito la relazione.
Il Libro bianco della Commissione in materia di azioni di risarcimento del danno per violazione delle norme antitrust comunitarie è la risposta a una richiesta avanzata dal Parlamento europeo in occasione della propria risoluzione sul Libro verde, i cui contenuti sono in larga misura condivisi.
Concordiamo in particolare, tra gli altri aspetti, sul riconoscimento della natura complementare delle azioni legali pubbliche e private - pur evitando gli eccessi delle azioni collettive americane e con l'intento di agevolare il risarcimento dei danni - sull'accesso alle informazioni sotto controllo giudiziario, fermo restando che non si deve trasformare in una ricerca indiscriminata di prove o informazioni, e sulla richiesta di azioni indipendenti o di prosieguo e di un sistema di risarcimento volontario.
Nella relazione si chiede il coinvolgimento del Parlamento europeo, nell'ambito della procedura di codecisione, in relazione a qualsiasi progetto legislativo concernente le azioni risarcitorie a seguito di violazioni delle norme antitrust UE.
Con questa richiesta non s'intende negare la competenza comunitaria che funge da base legale per la legislazione, quanto piuttosto elevare in questo ambito i requisiti dalla procedura ordinaria a quella di codecisione al fine di realizzare i valori superiori sanciti nel trattato.
Nel caso di norme che hanno ripercussioni significative su di un diritto fondamentale, sancito sia nell'ordinamento europeo che negli ordinamenti degli Stati membri, quale può essere il diritto dei cittadini a una protezione giuridica efficace, il principio democratico e il rispetto per le culture giuridiche nazionali - questioni che possono essere disciplinate soltanto mediante atti legislativi o, in altre parole, mediante un intervento da parte di chi rappresenta direttamente i cittadini - è richiesto il coinvolgimento legislativo del Parlamento europeo.
Esso definisce peraltro un approccio integrato orizzontale per affrontare i problemi comuni che le procedure di ricorso private relative a violazioni della legge in materia di concorrenza possono creare anche in altri ambiti, al fine di evitare un approccio frammentario e incoerente.
I ricorsi privati possono essere avanzati, oltre che da singoli individui, anche da organi pubblici o da gruppi di persone.
Questo secondo tipo di soluzione può essere attuato direttamente dalle parti lese oppure indirettamente da enti qualificati, designati in precedenza o abilitati ad hoc, come le associazioni dei consumatori o delle imprese.
Nel caso di azioni intentate da enti qualificati, la cerchia di persone che si dichiara parte lesa deve essere definita al momento in cui viene presentato il ricorso, anche se la loro identificazione può essere effettuata in un secondo tempo, ma sempre entro tempi contenuti, senza ritardi inutili e nel rispetto della normativa vigente.
Questa alternativa è molto importante per i casi relativi a danni di minore entità o con un numero elevato di soggetti coinvolti.
La relazione affronta con equilibrio la questione dell'accesso alle informazioni necessarie per l'esercizio di azioni di risarcimento.
Certo occorre tutelare la riservatezza dei segreti industriali e l'efficacia dei programmi di clemenza, per i quali sono richiesti degli orientamenti.
Si creano le condizioni affinché le decisioni adottate dalle autorità che aderiscono alla Rete europea della concorrenza possano essere vincolanti presso un altro Stato membro; in questo modo, pur nel rispetto del principio della responsabilità, è possibile invertire l'onere della prova e presumere la colpa o il dolo con l'accertamento dell'esistenza di un'infrazione.
E' importante sottolineare anche che è stato accettato il principio della difesa "per delega” nel caso di parti lese indirettamente e un sistema per la semplificazione e la riduzione dei costi dei procedimenti.
Vorrei sottolineare anche l'interazione positiva tra azioni pubbliche e private che incentiva il risarcimento delle parti lese e definisce un termine di prescrizione di cinque anni.
Concludo esprimendo un riconoscimento per il dialogo che è stato possibile intrattenere con la Commissione durante l'intera procedura e chiedo al commissario che vengano presentati al più presto gli strumenti per il suo successivo sviluppo.
a nome del gruppo ALDE. - (EN) Signor Presidente, desidero innanzi tutto ringraziare il collega Lehne per la sua relazione e confermare che il mio gruppo esprimerà un voto positivo.
Devo anche dire che mi sembra alquanto strano tenere questa discussione a notte fonda quando è stata programmata un'interrogazione sul medesimo argomento domani mattina.
Avrebbe avuto molto più senso trattare entrambi i punti allo stesso momento.
Comunque, per quanto concerne la relazione, il mio gruppo parte dall'intenzione di "fare giustizia”, ossia fare giustizia per le PMI e i consumatori dell'Unione europea che subiscono comportamenti scorretti e contrari alla concorrenza.
Alcune settimane fa il mio gruppo ha organizzato un seminario presso la sede del Parlamento a Bruxelles e sono rimasta profondamente colpita da alcuni nostri ospiti che risentono in prima persona di azioni contrarie alla concorrenza e che, ironicamente, provengono dall'industria del cemento.
E cosa dicevano?
"Per favore, continuate così: occorre uno strumento che ci consenta di perseguire questi operatori scorretti sul mercato europeo.”
Abbiamo bisogno di una soluzione europea e ne abbiamo bisogno oggi piuttosto che domani, perché altrimenti prevedo e vi avverto che alcuni Stati membri appronteranno dei sistemi propri e in virtù del riconoscimento reciproco delle sentenze si assisterà al fenomeno del forum shopping.
Vi prego pertanto di istituire un ordinamento europeo il prima possibile.
- Mi assicurerò che la sua osservazione in merito all'ordine dei lavori sia comunicata alla Conferenza dei presidenti che organizza gli ordini del giorno e, talvolta, commette qualche errore.
a nome del gruppo IND/DEM. - (SV) Signor Presidente, il mercato interno è il più importante contributo che l'UE abbia dato alla libertà e al benessere del continente europeo.
Tale mercato necessita, tra l'altro, di un'efficace normativa antitrust.
Oggi stiamo prendendo in esame la questione delle azioni a fini risarcitori a seguito di violazioni delle norme antitrust.
Esistono ottime ragioni per consentire ai cittadini e alle imprese di esigere un risarcimento.
La relazione Lehne evidenzia, talvolta oltre le sue medesime intenzioni, quali siano le problematiche e i rischi in gioco.
Il Libro bianco parla di una cultura giuridica europea, un concetto che non esiste.
Non dobbiamo creare regolamenti basati su concetti illusori.
Il relatore vuole sfuggire a una cultura del risarcimento "americanizzata”.
Anche questa è una pia illusione, perché le probabilità che questo tipo di cultura attecchisca sono alquanto elevate.
La suddivisione delle responsabilità tra le istituzioni UE e gli Stati membri è stata ignorata.
Non è stata compiuta un'analisi obiettiva di quanto occorrerebbe fare in conformità al principio di sussidiarietà.
Anzi, la sussidiarietà non è stata affatto presa in considerazione.
Esistono molti altri punti poco chiari e alcuni contenuti della relazione rischiano di dimostrarsi completamente arbitrari.
Il paragrafo 7 e il paragrafo 11 instillano insieme qualche dubbio.
Ovviamente bisogna partire da azioni risarcitorie motivate da infrazioni delle norme antitrust.
Deve sussistere pertanto un reato riconosciuto dal tribunale, dopo il quale si dovrà applicare presumibilmente la res judicata, anche nel caso di azioni individuali, onde garantire che le sentenze relative a un unico caso non possano essere rivedute.
I paragrafi 15 e 18 consentono al ricorrente di scegliere l'ordinamento giuridico più conveniente.
Si viene così a creare un clima d'incertezza giuridica e si rende più tangibile il rischio della caccia al tribunale più favorevole, il "forum shopping”.
S'intende ridurre l'asimmetria nelle informazioni obbligando le imprese a fornire informazioni al ricorrente, ma ciò significa che importanti dati aziendali sono esposti a un trattamento soggettivo e a potenziali abusi.
In questa fase sono troppi i rischi e i punti oscuri.
L'Aula dovrebbe pertanto respingere la relazione e richiedere un'analisi più dettagliata della questione prima di prendere una decisione.
(DE) Signor Presidente, onorevoli colleghi, desidero innanzi tutto porgere un ringraziamento cordiale al relatore Lehne per avere svolto un lavoro eccellente ed essere riuscito a trovare soluzioni idonee nonostante la difficoltà estrema della materia, in stretta collaborazione con i colleghi degli altri gruppi politici.
Come ho evinto dalla discussione, siamo tutti d'accordo sulla necessità di un approccio orizzontale per le azioni collettive e chiederei pertanto alla Commissione di non formulare proposte separate per i singoli ambiti facenti capo a direzioni generali diverse, bensì di elaborare un meccanismo valido per tutti gli ambiti del mercato unico europeo, per i cittadini e ovviamente, come ricordato dall'onorevole Wallis, per le PMI.
Il pensiero che ci accomuna è che gli interessi delle parti lese dai cartelli debbano essere fatti valere con efficacia e che l'economia europea deve essere sottoposta a un controllo antitrust secondo il principio di un'economia sociale di mercato. Parimenti nessuno auspica un'applicazione impropria delle diverse normative nazionali che dia origine al forum shopping.
Ma in merito a come potremo riuscirvi nella maniera più efficace, la discussione di questa sera non è stata particolarmente ricca di spunti, perché credo che le potenzialità delle azioni collettive siano spesso sopravvalutate.
E' importante fissare di nuovo dei parametri di riferimento rispetto ai quali valutare tutti i procedimenti di ricorso collettivi.
Dobbiamo interrogarci sull'effettiva necessità di un'ulteriore tutela dei diritti dei consumatori o delle parti lese nell'ambito di procedimenti di massa, di contenziosi transfrontalieri o che interessano più di uno Stato membro.
Il procedimento europeo deve tenere conto delle limitazioni costituzionali degli Stati membri in materia di opt-out, opt-in e in svariati altri aspetti.
Se ciò non fosse possibile, come la Commissione stessa ha già parzialmente ammesso, sarà necessario abbracciare tutti i rimedi giuridici degli Stati membri e ricercare insieme ai parlamenti nazionali un percorso comune al servizio del consumatore europeo.
Di certo in Europa vogliamo evitare azioni collettive che ripropongono il modello statunitense.
Vogliamo garantire un risarcimento, ma soltanto alle parti che sono state effettivamente lese.
Vogliamo scongiurare per quanto possibile i ricorsi immotivati e favorire le procedure alternative di composizione dei contenziosi.
- (SV) Signor Presidente, anch'io vorrei ringraziare l'onorevole Lehne per questa relazione costruttiva e completa che affronta problematiche importanti della normativa in materia di concorrenza e migliora la tutela dei consumatori.
La Corte di giustizia europea riconosce alle persone fisiche e alle imprese il diritto al risarcimento per i danni conseguenti a infrazioni della normativa antitrust, ma ciononostante le parti lese vengono risarcite solo raramente.
Dobbiamo dunque istituire meccanismi in grado di aumentare la fiducia e aiutare i cittadini a fare valere i propri diritti anche in altri paesi.
Sappiamo che i consumatori e le piccole imprese sono riluttanti a intentare azioni legali perché temono di doversi sobbarcare procedimenti molto lunghi e, specialmente, costosi.
Il commercio transfrontaliero sarebbe senz'altro incentivato se riuscissimo a risolvere questo problema.
Per creare un mercato interno funzionante in tutta l'UE, dove le persone possono essere sicure che il loro ricorso sarà esaminato in un clima di certezza giuridica e che saranno risarcite appieno per i danni ovvero per la perdita subita, dobbiamo escogitare anche nuovi meccanismi che agevolino le azioni collettive.
Quando si discute di azioni collettive, viene sempre menzionato il modello americano e i suoi estremi.
Certo, dobbiamo fare tesoro dell'esperienza statunitense, ma senza lasciarci intimidire da essa.
L'Europa deve adottare un sistema europeo, non quello americano.
Ma se non interveniamo, la situazione non farà che peggiorare.
membro della Commissione. - (EN) Signor Presidente, ringrazio tutti gli intervenuti per il loro contributo interessante e in particolare per la presentazione introduttiva dell'onorevole Lehne.
E' stato molto interessante e adesso capisco perché siete riusciti a essere così uniti e a lavorare insieme su questi temi, non soltanto in seno alla commissione ma anche in plenaria.
Non posso aggiungere granché, eccetto forse qualcosa in merito alla base giuridica.
Ovviamente questa dipenderà dagli obiettivi e dal contenuto dell'azione proposta e vi assicuro, in qualità di commissario - seppure con un mandato diverso, ma qui parlo a nome della Commissione - che, in linea di massima, aspiriamo a una cooperazione molto stretta con il Parlamento.
Rimane da vedere come concretizzare tale cooperazione nelle singole fattispecie concrete, ma cercheremo una collaborazione stretta con il Parlamento, o almeno la più stretta possibile per quanto ci sarà concesso dalla base giuridica pertinente.
In relazione a quanto è stato detto sulla frammentazione e su di un approccio orizzontale, credo che la risposta della Commissione, chiaramente esposta nel Libro bianco, è quella di un approccio coerente e ritengo che la tradizione giuridica europea e le radici della nostra cultura giuridica differiscono da quelle, spesso menzionate, degli Stati Uniti.
Ma credo anche che possiamo imparare dagli altri e affinare ulteriormente il nostro sistema.
In materia di giustizia e di applicazione della legge, credo sia molto importante non scivolare verso una minore forza di applicazione della legge e gli articoli 81 e 82 rimangono senz'altro due pilastri essenziali del mercato unico UE e delle sue politiche.
Essi hanno per oggetto la giustizia e le azioni di risarcimento sono complementari all'attuazione di tali norme.
Last but not least, quanto è stato detto in merito alle composizioni extragiudiziali.
La Commissione è favorevole, ma la premessa o la base per tale approccio, che sarebbe senz'altro caldeggiato, è che esista un sistema di composizione delle liti relative ai risarcimenti funzionante ed efficiente a livello di singoli Stati membri.
A mio giudizio dobbiamo, oltre a incoraggiare i nostri Stati membri, anche aiutarli affinché queste problematiche e questi sistemi siano gestiti adeguatamente nell'UE dei 27.
A quel punto potremo considerare anche questi aspetti.
Comunque, vi ringrazio moltissimo per quella che anche per me è stata una discussione molto interessante e vi auguro ogni bene.
Signor Presidente, signor Commissario, desidero innanzi tutto ringraziare i colleghi per i loro contributi molto positivi.
Credo che abbiamo spinto tutti nella stessa direzione e che siamo riusciti a produrre qualcosa di buono.
Vorrei chiarire però con la Commissione quanto segue, al fine di evitare qualsiasi equivoco: il Parlamento non può accettare che una proposta normativa, probabilmente già pronta in qualche cassetto, venga semplicemente messa sul tappeto.
Così non può essere.
Ci aspettiamo che quanto è stato convenuto oggi sia tenuto in debita considerazione dalla Commissione e che sia incorporato nel progetto di normativa.
L'approccio orizzontale non è importante solo per gli argomenti che ho precedentemente enunciato ma anche per la base giuridica che lei stesso, signor Commissario, ha menzionato.
In un procedimento tanto importante occorre adottare un approccio che garantisca al Parlamento di essere attivo come potere legislatore a pieno titolo.
Ai sensi del trattato di Nizza, ora in vigore, ciò non sarebbe possibile se venisse scelto un approccio basato esclusivamente sulla normativa in materia di concorrenza.
Questa è pertanto una forte argomentazione politica che spiega perché, dal nostro punto di vista, sia importante un approccio orizzontale.
Ritengo che la Commissione dovrebbe rifletterci molto seriamente.
Un altro punto decisivo a mio giudizio è che ancora non disponiamo di uno strumento per la composizione extragiudiziale delle liti.
Lei ha parlato prima di una convergenza con l'operato della direzione generale Concorrenza.
Tuttavia un confronto tra il Libro verde sulla tutela dei consumatori e il Libro bianco sulla concorrenza non lascia affatto presagire che tale convergenza sia effettivamente esistita.
L'esempio più lampante è dato dalla diversa trattazione nel Libro bianco dei meccanismi extragiudiziali di composizione delle liti, o per l'esattezza della mancanza di qualsiasi riferimento a essi.
Esiste tutta una serie di altri problemi di cui attendiamo la risoluzione.
Voglio menzionare brevemente la questione dell'accesso agli atti della Commissione europea.
In qualsiasi procedimento penale esiste la possibilità, qualora sia richiesto un risarcimento, di consultare gli atti del procedimento del pubblico ministero.
Perché la Commissione europea fa eccezione?
Proprio non riesco a capirlo.
Lo stesso discorso vale per l'ammontare della sanzione che deve tenere conto di eventuali richieste di risarcimento che potrebbero insorgere successivamente.
Anche su questo fronte la Commissione deve recuperare il tempo perso e presentare contenuti e proposte più concreti di quelli riportati nel Libro bianco.
A scanso di equivoci, voglio ribadire con chiarezza a nome del Parlamento che ci aspettiamo di più di quanto è contenuto nel Libro bianco e ci aspettiamo anche che la direzione generale Concorrenza e la Commissione nel suo insieme diano seguito alle nostre proposte, altrimenti si scontreranno con l'opposizione di questo Emiciclo.
- Desidero ringraziarvi per i vostri interventi su questo argomento importante e ringraziare anche il commissario, il personale e gli interpreti.
La discussione è chiusa.
La votazione si svolgerà giovedì 26 marzo 2009.
Dichiarazioni scritte (articolo 142 del regolamento)
per iscritto. - (ET) La relazione del Parlamento sottolinea come i programmi di clemenza favoriscono l'emersione degli accordi di cartello e posso dire con piacere che il parlamento estone sta attualmente discutendo l'approvazione di un programma di clemenza.
Tali programmi dovrebbero diventare un elemento importante nella lotta contro i cartelli che è fondamentale per un migliore funzionamento del mercato unico e per tutelare i diritti dei consumatori, poiché i prezzi al consumo possono aumentare fino al 25 per cento a causa degli accordi di cartello.
Ritengo tuttavia che anche le azioni rappresentative possano rivestire un ruolo chiave per l'attuazione efficace delle norme in materia di concorrenza e per una migliore protezione del consumatore.
Dobbiamo concentrarci dunque anche su questo aspetto, sia a livello comunitario che del governo estone.
Alcuni studi hanno dimostrato che le azioni rappresentative rafforzerebbero sensibilmente la volontà dei consumatori di intervenire a difesa dei propri diritti e, nei paesi dove i consumatori sono poco attivi perché intimoriti dalla complessità e dal costo di tali azioni, la soluzione offerta dalle azioni rappresentative è fondamentale.
Ricorsi collettivi (discussione)
L'ordine del giorno reca la dichiarazione della Commissione sui ricorsi collettivi.
Signor Presidente, sin dall'inizio del mio mandato, i ricorsi, come lei sa, sono stati in cima alla mia lista di priorità.
Ritengo che i diritti sostanziali dimostrino la propria forza unicamente quando sono supportati dall'applicazione della legge e da mezzi di ricorso effettivi per i consumatori.
Sempre più spesso, molti consumatori subiscono perdite a causa di pratiche illegali identiche o simili adottate da un commerciante senza ottenere alcuna riparazione.
La Commissione ha esaminato il problema con il quale i consumatori si devono confrontare per ottenere riparazione in caso di azioni collettive.
Abbiamo commissionato studi, discusso la questione con gli interessati, condotto indagini e una consultazione in rete, oltre ad aver recentemente pubblicato un Libro verde in risposta al quale ci sono pervenuti oltre 170 commenti.
Sebbene la consultazione si sia ufficialmente conclusa il 1° marzo 2009, ancora giungono osservazioni e posso già dirvi che quanto maggiore è il numero di prove raccolte, tanto più si rafforza il nostro convincimento che effettivamente sussiste un problema.
Per questo dobbiamo trovare una soluzione nell'interesse della giustizia e di un'economia europea sana.
Il Libro verde sui ricorsi collettivi dei consumatori proponeva vari modi per affrontare la questione.
Un'analisi preliminare delle risposte ricevute indica che gli interessati riconoscono l'attuale situazione insoddisfacente per quanto concerne i ricorsi collettivi negli Stati membri.
Vi è consenso in merito alla necessità di intraprendere ulteriori azioni per conseguire una forma di riparazione efficace per i consumatori e, così facendo, ristabilirne la fiducia nel mercato.
Le organizzazioni di consumatori preferiscono misure vincolanti per un sistema giudiziario di ricorso collettivo in tutti gli Stati membri, abbinato ad altre opzioni come l'estensione alle azioni collettive degli attuali meccanismi alternativi di risoluzione delle controversie (ADR).
Le imprese opterebbero per meccanismi ADR.
Tra qualche settimana, una volta analizzate attentamente tutte le risposte, pubblicheremo le repliche unitamente a una dichiarazione sul riscontro ricevuto e prima dell'estate delineeremo i diversi modi per affrontare il problema delle azioni collettive.
Non si tratterà semplicemente di ribadire le quattro opzioni descritte le Libro verde.
Il nostro ragionamento si sta ulteriormente sviluppando alla luce delle risposte alla consultazione sul Libro verde.
Sulla base dell'esito di tutte le consultazioni, la Commissione esaminerà approfonditamente l'impatto economico e sociale sugli interessati, tra cui costi e benefici derivanti dalle possibili alternative.
Il 29 maggio terremo un'audizione per condividere le nostre conclusioni preliminari con gli interessati.
Vorrei comunque sottolineare che, qualunque strada si percorra, non seguiremo le orme dell'esperienza statunitense.
Rispetteremo invece le nostre culture giuridiche europee e terremo conto delle esperienze maturate dagli Stati membri.
Una volta definite chiaramente le possibilità, il Parlamento europeo, gli Stati membri e gli interessati saranno convinti, come io sono, non solo che esiste un problema, ma che si deve e si può trovare una soluzione efficace a livello europeo.
Perché imprese rispettabili devono soffrire a causa di concorrenti sleali che ne approfittano quando i consumatori non vengono risarciti?
E sottolineo la parola "risarciti”.
Questa è infatti la vera natura della riparazione alla quale aspiriamo.
Perché i consumatori dovrebbero rinunciare alle loro legittime aspettative di risarcimento e perché la società dovrebbe tollerare un vuoto in termini di protezione sociale e giustizia?
Confido nella possibilità di trovare una soluzione che individui il giusto equilibrio tra il miglioramento dell'accesso dei consumatori a una qualche forma di riparazione e la necessità di evitare azioni infondate.
Una riparazione efficace promuoverà la fiducia dei consumatori nel mercato interno e in ciò che l'Europa può fare per loro, aspetto particolarmente importante nella dura realtà dell'odierna crisi economica e finanziaria.
Come sapete, i mesi a venire saranno contrassegnati da molti cambiamenti istituzionali e questo potrà influire sui temi e la presentazione del nostro lavoro sui ricorsi collettivi.
In merito all'iniziativa intrapresa dalla Commissione per quel che riguarda le azioni di risarcimento per violazione delle norme antitrust comunitarie, posso garantirvi che la Commissione condivide l'idea del Parlamento che le due iniziative correlate ai ricorsi collettivi debbano essere coerenti.
Coerenti non significa infatti che diverse iniziative politiche debbano utilizzare gli stessi strumenti per conseguire i medesimi obiettivi.
Posso parimenti assicurarvi che continuerò a profondere personalmente impegno al riguardo lavorando sull'argomento sino al termine del mio mandato con la stessa energia e determinazione che vi ho dedicato sinora e, ovviamente, con il cortese aiuto e sostegno del Parlamento.
Signor Presidente, sono lieto di porgere nuovamente il benvenuto in Aula alla signora commissario Kuneva.
Signora Commissario, mi limiterò a ribadire le parole usate da lei stessa in merito alla sua energia e determinazione nel perseguire gli interessi dei consumatori che hanno destato grande ammirazione non solo nel nostro lato della Camera, ma anche in tutti i membri della nostra commissione. La incoraggiamo caldamente a proseguire il lavoro intrapreso.
Per quanto concerne la proposta in merito ai ricorsi collettivi, ritengo che vi stiate accostando al tema esattamente nel modo richiesto.
Abbiamo ribadito a più riprese che si tratta di un argomento estremamente complesso che comporta non solo misure a livello europeo, ma anche difficilissimi aspetti di integrazione con il diritto nazionale e regionale. In particolare, al centro, come lei rammentava, dobbiamo porre il consumatore.
E' stata molto coerente nel dire che la fiducia dei consumatori nel mercato interno e nel commercio transfrontaliero è uno degli aspetti fondamentali da porre, altrimenti i consumatori non otterranno i diritti di accesso che spettano loro né potranno usare ed esercitare la propria scelta a livello transfrontaliero.
Penso che questo resti il fulcro dell'odierna discussione.
A mio parere, fondamentali sono i tempi e la complessità delle soluzioni, visto che lei ha evocato un ampio ventaglio di possibilità. E' tuttavia abbastanza chiaro che soluzioni che dovessero comportare nuovi meccanismi giudiziari a livello europeo richiederanno, come è ovvio, molto più tempo e saranno potenzialmente più controverse rispetto all'uso di una delle misure alternative di risoluzione delle controversie o delle misure di cooperazione dei consumatori già introdotte.
Credo che tutti noi in commissione ricordiamo infatti che il miglioramento della cooperazione per quanto concerne i consumatori è stato un aspetto sollevato attraverso la nostra commissione nell'ultimo Parlamento e vorremmo che diventasse più efficace.
Ritengo che si tratti di uno strumento utilizzabile per offrire ai consumatori il genere di riparazione che stiamo ricercando, non soltanto nelle azioni collettive, ma anche nelle azioni transfrontaliere, per gestirle più efficacemente.
Riuscire a far prevalere un certo senso di priorità accelerando i tempi per giungere rapidamente alle soluzioni migliori: questo a mio parere è il modo corretto per procedere che le raccomando vivamente di seguire.
Signor Presidente, signora Commissario, la ringrazio per aver accolto l'iniziativa del gruppo PSE e affrontato la questione, che è importante per i cittadini.
Ho qui il mio cellulare.
Ho sentito da molti giovani che hanno avuto tanti problemi perché, a causa di un contratto da loro sottoscritto del tutto involontariamente - per esempio, per una suoneria - è stata detratta loro una certa somma di denaro ogni mese per cinque, sei, sette, otto mesi.
Nessuno si rivolge a un tribunale per 5 euro, ma se a un milione di cittadini accade la stessa cosa e un'impresa indebitamente intasca 5 milioni di euro, si tratta di concorrenza sleale rispetto ai concorrenti nell'Unione europea che si sono comportati in maniera corretta.
Per questo motivo è estremamente importante affrontare la questione.
Tuttavia, è anche importante per la gente, per i giovani, per i genitori, che si trovano in questa situazione, disporre di strumenti giuridici per potersi realmente difendere.
In un momento in cui l'Europa sta crescendo insieme, in cui la gente compra in rete, è importante istituire strumenti transfrontalieri che si possano realmente utilizzare in modo appropriato.
Pertanto, a parere del mio gruppo, è proprio l'azione collettiva prevista da tali strumenti che deve essere esaminata attentamente per valutare se siano utilizzabili nell'Unione europea.
Tuttavia, come lei ha detto poc'anzi, signora Commissario, dobbiamo disegnare tali strumenti in maniera tale da evitare che si arrivi agli estremi raggiunti negli Stati Uniti, adeguandoli invece al nostro ordinamento giuridico.
Dobbiamo lavorare al riguardo e intendiamo approfondire ulteriormente la questione nei mesi a venire.
Signora Commissario, lei sa che al riguardo siamo al suo fianco.
Quando si tratta di applicare i diritti dei cittadini, noi socialdemocratici non ci tiriamo mai indietro.
(DE) Signor Presidente, signora Commissario, vi ringrazio moltissimo per l'opportunità offertami di partecipare al dibattito.
Sono lieto, signora Commissario, che su richiesta del gruppo PPE-DE lei si sia adoperata per sviluppare la proposta concernente i ricorsi collettivi della DG Concorrenza - che all'inizio aveva previsto di disciplinare la questione secondo la pratica vigente negli Stati Uniti - adottando un approccio orizzontale in modo da trattare tutti equamente all'interno dell'Unione: piccole e medie imprese, consumatori, lavoratori e imprenditori.
E' un passo avanti importante che intendiamo sostenere in maniera positiva e costruttiva.
Siamo consapevoli del fatto che in molti singoli casi un'azione comunitaria per l'applicazione di diritti collettivi può sembrare ovviamente più efficace di un'azione individuale.
Restiamo però convinti del fatto che il modo per gestire le azioni sommarie che maggiormente tutela il consumatore non sia rappresentato dal ricorso collettivo, bensì dall'esecuzione pubblica di tali istanze, per esempio mediante un'istanza di profit skimming, come prevede il diritto tedesco contro la concorrenza sleale, perché i singoli consumatori valuteranno molto attentamente se convenga intentare un'azione collettiva tramite un avvocato per 4,99 euro o se in realtà non sarebbe più utile, per esempio, un costante monitoraggio di tali istanze a livello pubblico da parte di un difensore civico, richieste eseguite poi con mezzi appropriati.
Pertanto, in merito alla maniera di collegare i due elementi, penso che dobbiamo valutare attentamente come possiamo aiutare i consumatori nella maniera più efficace in quanto non sempre hanno tempo di consultare un legale, ma vogliono trovare assistenza in maniera rapida e agevole.
Il secondo aspetto che reputo importante, e anche in questo caso la sua direzione generale ha svolto un ottimo lavoro, è il seguente: l'elemento più interessante è stato una discussione presso la rappresentanza bavarese a Bruxelles nel corso della quale in risposta alla domanda se utilizzando gli strumenti giuridici europei si possa effettivamente escludere il tipo di riparazione collettiva esistente negli Stati Uniti, un rappresentante della direzione generale ha chiaramente risposto: "no, non possiamo”.
Ciò a nostro parere significa che non possiamo ignorare completamente tale modello.
Dobbiamo continuare a discuterlo, ma farlo con grande attenzione coinvolgendo nel dibattito gli Stati membri con le loro possibilità giuridiche in maniera che alla fine si arrivi a ciò che tutti vogliamo, ossia un vero modello europeo particolarmente interessante per i consumatori che tuteli anche le piccole e medie imprese.
(EN) Signor Presidente, so che la signora commissario è a conoscenza del fatto che domani 4 000 consumatori si presenteranno dinanzi all'Alta corte negli Stati Uniti per chiedere riparazione di gravi reazioni allergiche, ricoveri e decessi derivanti dall'uso di una sostanza chimica in divani e articoli per la casa, ora bandita nell'Unione europea.
Francia, Svezia e Polonia hanno segnalato casi e danni analoghi.
In Europa vi sono potenzialmente molte migliaia di consumatori che hanno subito gravi danni a causa di tale sostanza chimica tossica.
Penso che i cittadini sostengano l'intervento europeo laddove si ritiene che aiuti realmente i consumatori ad affrontare i veri problemi.
In questi casi, per aiuto reale si intende conferire loro il diritto di intraprendere un'azione collettiva, ovunque comprino prodotti e servizi.
Per questo la nostra commissione ha avviato una consultazione in rete in merito alla proposta della Commissione concernente i diritti dei consumatori.
Abbiamo ricevuto molte risposte, tante delle quali - da aziende e consumatori - hanno messo in luce la necessità di un accesso efficace a mezzi di ricorso e riparazione transfrontalieri.
Esistono a mio parere abbastanza casi come quello del divano tossico con prove tali da dimostrare la necessità di una serie di possibilità di ricorso collettivo, non soltanto per migliorare l'accesso alla giustizia, ma anche per esercitare un effetto deterrente su pratiche commerciali illegali o sleali.
Ovviamente in sede di commissione vogliamo che i consumatori possano avvalersi di strumenti economici e accessibili, come i meccanismi alternativi di risoluzione delle controversie, ma credo che l'odierno dibattito riguardi innanzi tutto l'individuazione di modi pratici per dare un aiuto concreto ai nostri consumatori e cittadini, garantendo loro operazioni eque, riparazione reale e strumenti di ricorso concreti.
(DE) Signor Presidente, onorevoli colleghi, vorrei esordire dicendo che anche noi, in linea di principio, apprezziamo la proposta della Commissione e questo Libro verde.
Come ha già affermato chi mi ha preceduto, non vi è dubbio in merito all'esistenza di un fenomeno di "massa” in cui perdite relativamente piccole interessano un gran numero di persone.
Le singole perdite sono irrisorie, ma nel complesso il loro ammontare è notevole.
Abbiamo bisogno di uno strumento per affrontare il problema.
A mio parere è giusto considerare qualcosa del genere.
Restando sugli elementi positivi, apprezzo moltissimo altresì il fatto che nel Libro verde la direzione generale per la salute e la tutela dei consumatori abbia posto decisamente l'accento anche sulla questione dei meccanismi alternativi per la risoluzione delle controversie.
L'atteggiamento è molto diverso rispetto al libro bianco della direzione generale per la concorrenza, pure dibattuto in sede parlamentare ieri e che sinora ha completamente ignorato la possibilità di meccanismi stragiudiziali di risoluzione delle controversie.
Penso che la direzione generale per la salute e la tutela dei consumatori si sia spinta oltre nel suo Libro verde di quanto abbiano fatto i membri della direzione generale per la concorrenza.
Vorrei tuttavia chiarire due punti che a mio avviso dovrebbero essere visti come commenti critici.
Tra pochi minuti, a mezzogiorno, il Parlamento adotterà la mia relazione sul libro bianco prodotto dalla direzione generale per la concorrenza.
Forti di un'ampia maggioranza in Aula, chiederemo che la Commissione europea scelga un approccio orizzontale per affrontare la questione.
Non dobbiamo finire con strumenti settoriali: uno per l'ambito della tutela dei consumatori, uno per l'ambito del diritto antitrust, uno per il mercato dei capitali, forse uno per l'ambiente, ancora uno per gli affari sociali, tutti reciprocamente in contrasto, tutti che interferiscono con gli ordinamenti giuridici degli Stati membri sfociando in ultima analisi in una confusione giuridica che nessun esperto può più gestire.
Abbiamo visto spesso esempi del genere in passato.
Penso al dibattito in merito alla direttiva concernente le qualifiche professionali, che successivamente abbiamo riunito in un unico strumento perché la frammentazione non era più gestibile.
In questo caso, la Commissione non deve ripetere lo stesso errore.
Dovrà promuovere un approccio orizzontale sin dall'inizio.
Questa è la posizione chiara del Parlamento, come risulterà evidente tra alcuni minuti.
Un'ultima osservazione: apprezzo enormemente il fatto che tutti concordiamo con l'idea di non volere un'industria delle azioni legali basata sul modello americano con un volume di affari di 240 miliardi all'anno dal quale traggono profitto soltanto gli avvocati, mentre i consumatori non ottengono assolutamente nulla.
Vogliamo un vero Stato di diritto in Europa, così come vogliamo mantenere il nostro tradizionale ordinamento e la nostra interpretazione della legge.
(ES) Signor Presidente, in un mercato senza frontiere come quello europeo, è importante che, oltre a garantire una concorrenza sana, si salvaguardino con pari zelo anche i consumatori.
Durante tutta l'ultima metà dello scorso secolo, si sono abbattute le barriere commerciali per i prodotti, ma tali barriere ancora permangono in larga misura per i consumatori.
Le pratiche commerciali abusive spesso non sono segnalate dai consumatori né perseguite dalle organizzazioni che li tutelano in ragione dell'idea imperante che è difficile ottenere riparazione.
Il ricorso collettivo risparmia fatica quando sono coinvolte molte persone e offre una possibilità decisamente migliore di giungere a un accordo risarcitorio.
In ragione della natura transfrontaliera di gran parte delle operazioni economiche che avvengono nell'Unione europea, questo diritto a un'azione collettiva non può essere soggetto a limiti nazionali.
Abbiamo bisogno di un'iniziativa concreta che abbracci l'intera Europa, un'iniziativa che per essere efficace dovrebbe comportare un certo grado di armonizzazione o allineamento tra gli ordinamenti nazionali esistenti.
Il modello scelto deve essere volto a fornire ai consumatori facile accesso al sistema, evitando nel contempo eccessivi costi e adempimenti burocratici.
Ritengo dunque che dobbiamo dare la priorità alle procedure alternative di risoluzione delle controversie perché assicurano maggiore flessibilità, unitamente a procedimenti legali semplificati e meno costosi.
(DE) Signor Presidente, vi è ampio consenso in Aula in merito alla necessità di assicurare una migliore tutela ai consumatori, specialmente laddove, nel caso di piccole perdite individuali, un numero di perdite notevole crea un problema perché non si intravede alcuna possibilità sensata di procedere a un'azione individuale.
La domanda è come dovrebbero essere organizzati la tutela dei consumatori e il suo miglioramento?
In proposito ritengo molto importante, e per questo sono grato alla Commissione, dire deliberatamente che vogliamo esaminare tutte le alternative e tutti gli aspetti di questo tema complesso e decidere in merito alle soluzioni soltanto dopo un attento esame.
Vorrei rammentare un aspetto al riguardo che non è stato ancora citato.
Ci siamo già resi conto, e in futuro i casi potrebbero essere sempre più frequenti, che per molte organizzazioni non governative e tante associazioni di tutela dei consumatori, la possibilità di intraprendere azioni collettive sta diventando un argomento pubblicitario.
Tale pericolo va espressamente incluso nelle nostre considerazioni affinché in buona sostanza non si aiuti chi non ne ha bisogno trascurando invece chi ne ha.
Signor Presidente, vorrei ringraziare tutti per i preziosi pareri espressi.
In un certo senso, la maggior parte delle considerazioni formulate mi è familiare perché abbiamo già discusso punto per punto gli elementi salienti delle vostre preoccupazioni e speranze nei confronti del ricorso collettivo in Europa.
Vorrei ribadire ancora una volta che condivido pienamente con voi l'idea di non volere che nella cultura europea vengano introdotte azioni collettive di tipo americano.
So che questo è uno degli aspetti che vi sta più particolarmente a cuore.
Come rammentava l'onorevole McCarthy, si parla di risarcimento.
Sta già accadendo nel Regno Unito, ma non ha nulla a che vedere con l'oggetto del nostro dibattito e quanto io propongo come passi futuri in tale direzione.
Al riguardo, vorrei sottolineare ciò che segue.
Verifica della reale necessità di una formula di ricorso collettivo: sì, lo stiamo facendo e continueremo a farlo dopo il Libro verde.
Rispetto dei vincoli costituzionali: sì.
Rifiuto di azioni collettive di tipo americano: sì.
Garanzia del risarcimento dei danni, compresi tutti i costi sostenuti dal consumatore, ma nel contempo esclusione di qualunque forma di risarcimento punitivo: sì, è ciò che abbiamo in mente.
Dissuasione da azioni infondate, come affermato dall'onorevole Rack: sì.
Promozione di regimi alternativi di risoluzione delle controversie: naturalmente, perché è la via meno dispendiosa in termini di tempo, più accessibile a livello economico e più agevole sia per i consumatori sia per le imprese, oltre a rispettare il principio della sussidiarietà.
Con queste poche parole, vorrei dire che siamo pienamente consapevoli delle sfide e siamo pronti ad affrontarle formulando una proposta valida, un passo dopo l'altro, sulla base di un consenso e un'intesa con il Parlamento.
Ciò che oggi ho realmente apprezzato è il riconoscimento da parte di noi tutti dell'esistenza di un problema e della necessità di affrontarlo.
Questo è dunque un punto di partenza estremamente valido per la prossima fase dibattimentale.
Poiché siamo chiamati ad affrontare una sfida, vorrei in particolare sottolineare ciò che ha rammentato l'onorevole Lehne, vale a dire l'approccio comune orizzontale con la signora commissario Kroes.
La signora commissario Kroes e io, unitamente ai nostri rispettivi servizi, stiamo collaborando molto intensamente per garantire che le nostre iniziative siano coerenti e producano sinergie.
Il principio della coerenza non esclude necessariamente che specifiche situazioni richiedano specifiche soluzioni.
Ciascuna delle due iniziative si concentra su un diverso aspetto.
Laddove il Libro verde sui consumatori si occupa della riparazione di violazioni del diritto di tutela dei consumatori, il libro bianco sulla concorrenza riguarda prettamente le violazioni del diritto in materia di concorrenza.
Un'altra differenza importante tra le due iniziative è che mentre il Libro verde sui consumatori tratta unicamente la riparazione per i consumatori, il meccanismo di ricorso suggerito nel libro bianco sulla concorrenza è pensato per andare a beneficio sia dei consumatori sia delle imprese.
La mia sfida consiste dunque nell'ottenere una riparazione efficace per i nostri consumatori e, così facendo, recuperarne la fiducia nel mercato.
Dalle precedenti discussioni è emerso che il Parlamento europeo ci appoggia negli sforzi da noi profusi per conseguire tale obiettivo.
Vorrei nuovamente sottolineare che il Parlamento, insieme agli Stati membri e agli interessati, sarà convinto non soltanto che esiste un problema, ma che dobbiamo e possiamo trovare una soluzione efficace ed equilibrata a livello europeo.
Vi ringrazio per questo fruttuoso dibattito e i preziosi pareri espressi. Confido nella possibilità di collaborare ulteriormente con voi sull'argomento nei mesi a venire.
La discussione è chiusa.
Dichiarazioni scritte (articolo 142 del regolamento)
Vorrei complimentarmi con l'impegno profuso dalla Commissione europea per migliorare i metodi dei quali i consumatori possono avvalersi per esercitare i propri diritti in tutta l'Europa.
Le alternative illustrare nel Libro verde devono essere dettagliatamente discusse.
Tuttavia, un elemento già certo è che l'alternativa 4, che introduce una classe di azioni del tipo opt-out offrendo alle organizzazioni di consumatori una quota dei pagamenti risarcitori, non è sostenibile (attuabile).
Se vogliamo promuovere la fiducia dei consumatori nel mercato interno, dobbiamo prendere in esame una combinazione delle alternative 2 e 3.
In altre parole, dobbiamo creare una rete europea di agenzie pubbliche esecutive nazionali che godano di maggiori poteri di intervento efficace in caso di azioni internazionali (all'estero).
Inoltre, dobbiamo rivedere i meccanismi alternativi per la risoluzione delle controversie esistenti e, ove del caso, introdurne uno nuovo per consentire un'applicazione (esercizio) più efficace dei diritti dei consumatori anche in sede stragiudiziale.
Concludo sottolineando che dobbiamo assicurare l'adozione di un approccio orizzontale nei confronti del meccanismo del ricorso collettivo evitando così la frammentazione della legislazione nazionale e stabilendo uno strumento unico comune a tutti gli Stati membri.
(La seduta, sospesa alle 11.35, riprende alle 12.05)
Approvazione del processo verbale della seduta precedente: vedasi processo verbale
15.
Bilancio rettificativo 2/2009 (
Verifica dei poteri: vedasi processo verbale
8.
Durata di protezione del diritto d'autore e di alcuni diritti connessi (
- Prima della votazione:
. - (EN) Signor Presidente, mi duole disturbare i colleghi in questa lunga sessione di voto, ma sull'elenco delle votazioni è stato appena segnalato che l'emendamento n. 80 a un considerando è destinato a decadere, qualora sia approvato l'emendamento n.
La prima metà dell'emendamento è esattamente la stessa ma l'aggiunta - la seconda parte - è coerente. Per l'emendamento n.
81, che è il corrispondente emendamento all'articolo, non si segnala la decadenza qualora il corrispondente emendamento all'articolo, il n. 55, venga approvato.
80 come aggiunta all'emendamento n. 37, se i colleghi sono d'accordo - è un'altra questione - come, a quanto sembra, faremo con l'emendamento n.
La ringrazio, onorevole Bowles.
Sarà opportuno sentire l'opinione del relatore, l'onorevole Crowley.
relatore. - (EN) Signor Presidente, non credo che si possa considerare un'aggiunta; è un punto da affrontare separatamente.
Correzioni e intenzioni di voto: vedasi processo verbale
Tempo delle interrogazioni (interrogazioni al Consiglio)
L'ordine del giorno reca il Tempo delle interrogazioni (B6-0227/09).
Saranno prese in esame le rivolte al Consiglio.
Oggetto: Atteggiamento contrario al trattato di Lisbona
La crisi finanziaria mondiale ha dimostrato quanto sia imprescindibile un'Unione europea forte.
In Irlanda ci si è resi rapidamente conto che false credenze e disinformazione sul trattato di Lisbona saranno di ben poca consolazione con un'economia in recessione e con la disoccupazione in aumento.
In un momento in cui la presidenza dell'Unione europea è affidata alla Repubblica ceca, il cui presidente abbraccia una posizione antitetica al trattato di Lisbona, può il Consiglio far sapere come intende conciliare questi messaggi con l'evidente necessità di una maggiore, e non minore, cooperazione europea?
presidente in carica del Consiglio. - (CS) Signora Presidente, onorevoli colleghi, il Consiglio ha sempre dimostrato apertamente la propria intenzione di rafforzare la cooperazione all'interno dell'Unione, soprattutto nei periodi di crisi.
La presidenza ceca - nel portare avanti le attività dei propri predecessori - profonde il massimo impegno per risolvere i problemi legati alla crisi economica e finanziaria e ha adottato misure a vari livelli. E' stato creato un quadro comune per gli Stati membri, come si può notare, ad esempio, dal piano di salvataggio delle banche, dal piano europeo di ripresa economica, dalla regolamentazione e supervisione dei mercati finanziari.
Anche il Parlamento europeo ha contribuito a tali misure attraverso il sostegno gli investimenti nelle infrastrutture e, non meno importante, attraverso i propri sforzi sulla scena internazionale. Durante l'incontro del 19 e 20 marzo, il Consiglio si è concentrato sulla necessità di superare la crisi finanziaria e sui problemi dell'economia reale, e ha dichiarato chiaramente che l'Europa potrà affrontare tali problemi e fermare l'attuale crisi soltanto se intraprenderà un'azione unita e coordinata che si iscrive nel quadro del mercato unico e dell'unione economica e monetaria.
All'incontro del 19 marzo, il Consiglio ha deciso che una risposta europea strettamente coordinata all'interno del piano europeo di ripresa economica dovrebbe avvalersi di tutti gli strumenti disponibili, incluse le risorse comunitarie, nonché integrare pienamente le strategie di crescita, occupazione, integrazione e sicurezza sociale.
Per quel che concerne il trattato di Lisbona, lo scorso dicembre il Consiglio ha raggiunto un accordo sui progressi da compiere.
Su richiesta dell'Irlanda, gli Stati membri hanno concordato di fornire garanzie giuridiche specifiche riguardo alle questioni che hanno destato preoccupazioni al momento del referendum dello scorso anno in Irlanda.
Il Consiglio ha inoltre concordato che, qualora il trattato di Lisbona entrasse in vigore, in conformità alle procedure giuridiche essenziali, sarà adottata una decisione rispetto alla prosecuzione della rappresentazione nazionale di ciascuno Stato membro alla Commissione.
Ad eccezione degli impegni sul completamento di attività dettagliate su tale tema entro la metà del 2009 e sull'ipotesi di un'attuazione soddisfacente, il governo irlandese si è impegnato a lavorare per la ratifica del trattato di Lisbona entro la fine dell'attuale mandato della Commissione.
Durante l'incontro del 19 e 20 marzo, il Consiglio è stato informato sulla situazione attuale a tal proposito e ha deciso di rimandare la discussione a giugno 2009.
(EN) Signora presidente, ringrazio il ministro per la sua risposta.
Ritengo che quest'Aula - e le istituzioni in generale - assumano una posizione eccessivamente difensiva quando si parla di Lisbona e dell'Unione europea in generale.
E' arrivato il momento invece che chi attacca l'Europa stia sulla difensiva.
Dove saremmo senza la Banca centrale europea?
Dove saremmo - per quelli di noi che vi appartengono - senza l'eurozona?
Ciò che ci manca è un leader del Consiglio europeo chiaramente identificabile, che possa esprimersi su questioni di ripresa economica e ritengo essenziali le disposizioni del trattato di Lisbona che prevedono tale figura .
Se tale figura esistesse già, non assisteremmo allo "zigzag" delle presidenze semestrali.
Forse il ministro, nella sua risposta, potrebbe esporre quali sono, a suo avviso, le prospettive di ratifica del trattato nella Repubblica ceca.
presidente in carica del Consiglio. - (CS) Risponderò a tutte le interrogazioni in seguito, in un'unica volta.
La procedura prevede che prima venga fornita una risposta all'interrogante e alla domanda complementare e di norma in seguito, io stessa - a mia discrezione - riunirò le seguenti domande complementari e le presenterò a lei.
Le sarei grata se potesse rispondere ora.
presidente in carica del Consiglio. - (CS) La ringrazio, signora Presidente.
Onorevoli colleghi, risponderò alla domanda.
Per quanto concerne la ratifica del trattato di Lisbona, vorrei sottolineare che , il parlamento bicamerale della Repubblica ceca (costituito da Senato e Camera dei Deputati) sta lavorando attivamente sul trattato e il 18 febbraio scorso esso è stato approvato dalla Camera dei Deputati Devo sottolineare che, ai sensi delle norme costituzionali ceche, è essenziale ottenere la maggioranza costituzionale per approvare tale trattato.
Il senato ceco probabilmente voterà il trattato il 6 maggio; tuttavia ha subordinato la propria approvazione alla promulgazione di una legge che preveda il consenso bicamerale per autorizzare il trasferimento di poteri dal livello di maggioranza qualificata, Situazione che equivale a un "mandato condizionale”.
Tale legislazione è già stata elaborata e approvata, pertanto si prevede che il 6 maggio il senato la voti e, una volta approvata, il trattato di Lisbona sarà ratificato dal parlamento.
(EN) La presidenza ceca non concorda che, nel caso del trattato di Lisbona, il problema non sia tanto una mancanza di informazioni - che sono invece disponibili - quanto piuttosto la notevole disinformazione volutamente fatta circolare da coloro che si oppongono al trattato?
Poiché il trattato non viene sottoscritto dalle istituzioni europee, bensì è stato negoziato dagli Stati membri, non concorda la presidenza che i governi nazionali dovrebbero profondere ben altro impegno per contrastare la disinformazione e sfatare i miti a cui ha fatto riferimento l'onorevole Mitchell e agire di concerto in questa fondamentale discussione per il futuro dell'Europa?
(EN) Signor ministro, sono certo che nel suo paese, come in Irlanda, gli elettori avvertono e temono l'attuale piega orwelliana dell'UE.
Non sono degli sciocchi e sanno che la Commissione ha modificato la propria agenda legislativa per evitare i media irlandesi diffondessero brutte notizie.
E' una vergogna che l'onorevole Mitchell, l'onorevole Corbett e altri siano talmente accecati dall'allettante prospettiva di dimostrarsi eurocrati di successo, da dimenticare la questione centrale: i cittadini irlandesi hanno preso la loro decisione.
Forse, signor Ministro, potrebbe dire alla Commissione di arrestare la proliferazione dei servizi di comunicazione e informazione - noti anche come propaganda - facendo così valere il voto dei cittadini irlandesi, e dimostrando così che la democrazia è viva all'interno dell'Unione europea.
presidente in carica del Consiglio. - (CS) Vorrei sottolineare che dovremmo tutti avere il coraggio di ammettere che i cittadini europei sanno poco sul funzionamento dell'Unione europea, che spesso li riguarda in modo astratto e le cui istituzioni sono molto complesse.
Più bassa è tale consapevolezza, più è facile che vengano a crearsi condizioni che portano, per esempio, alla disinformazione, che ha facile gioco sui cittadini proprio perché non sono sufficientemente informati su come funziona l'Unione europea.
A mio avviso, affrontare il deficit democratico e il fatto che i cittadini non sempre si riconoscono nell'Unione e nelle sue istituzioni eviterebbe che disinformazione e menzogne possano attecchire.
Sono convinto che i governi di ciascuno Stato membro abbiano il dovere di pronunciarsi apertamente contro la falsità e la disinformazione. I governi dovrebbero al contempo informare con regolarità i propri cittadini sulle questioni riguardanti l'integrazione europea.
Sono profondamente convinto che solo in tal modo potremo raggiungere un vero progresso democratico.
Oggetto: Doppia tassazione
Alla luce della giurisprudenza recente della Corte di giustizia in materia di doppia tassazione, quali misure intende proporre il Consiglio per armonizzare il diritto fiscale europeo, così che i cittadini europei non debbano sostenere due volte la stessa imposizione fiscale?
presidente in carica del Consiglio. - (CS) Signora Presidente, onorevoli colleghi, allo stato attuale, non sono ancora state adottate misure a livello comunitario per eliminare la doppia tassazione nell'ambito della tassazione diretta, se si escludono la direttiva del Consiglio 23 luglio 1990, 90/435/CEE del concernente il regime fiscale comune applicabile alle società madri e figlie di Stati membri diversi, la convenzione del 23 luglio 1990 relativa all'eliminazione della doppia tassazione in caso di rettifica degli utili di imprese associate e la direttiva 2003/48/CE del Consiglio del 3 giugno 2003 in materia di tassazione dei redditi da risparmio sotto forma di pagamenti di interessi.
Ciò è dovuto al fatto che l'ambito in questione rientra nella competenza degli Stati membri, posto che rispettino la normativa comunitaria.
Gli accordi sull'eliminazione della doppia tassazione conclusi bilateralmente fra Stati membri, in conformità con i sopracitati poteri autonomi e con il modello di accordo OCSE, non sembrano sufficienti a eliminare ogni doppia tassazione legale all'interno dell'Unione europea.
La Commissione, che ha diritto esclusivo di iniziativa nella Comunità in relazione all'imposizione diretta, al momento preferisce chiaramente un approccio pragmatico, nell'ottica del principio di sussidiarietà, che si applica alla normativa comunitaria in materia di imposizione diretta e alla luce del requisito di unanimità.
Tale approccio dovrebbe incentivare gli Stati membri a cooperare per garantire che i sistemi fiscali nazionali, inclusi gli accordi bilaterali sulla tassazione, funzionino correttamente.
Tale tema è contenuto nella comunicazione della Commissione sul coordinamento dei regimi di imposizione diretta nel mercato interno, in particolare nella versione definitiva del documento COM 2006/823.
Nelle sue conclusioni del 27 marzo 2007, il Consiglio ha confermato l'approccio della Commissione basato sul coordinamento , sottolineando come il funzionamento del mercato interno possa essere migliorato attraverso la cooperazione in materia di imposizione fiscale a livello di Stati membri e, ove appropriato, a livello europeo, pur nel rispetto dei poteri di ciascuno Stato membro.
Il Consiglio ha dichiarato che le soluzioni adeguate possono essere di vari tipi, in conformità con il principio di sussidiarietà.
(ES) Signor Presidente, le informazioni che ci ha fornito sono corrette, ma la nostra impressione, come quella dei cittadini europei, è che vi sia una lacuna alquanto rischiosa nella normativa comunitaria.
Attualmente, con l'intensificarsi della pressione fiscale in ciascuno Stato membro, la mobilità è quasi impossibile.
Quando chiediamo alla Commissione di spiegare tale approccio pragmatico, sembra che essa non trovi alcun sostegno nel Consiglio.
Ci troviamo in una sorta di circolo vizioso, in cui la Commissione ci rimanda al Consiglio e il Consiglio, a sua volta, ci rimanda alla Commissione; in realtà i cittadini di questa Europa che vogliamo costruire non possono vivere in paesi differenti, né stabilire relazioni a causa dei gravosi oneri fiscali generati dalla mancanza di armonizzazione del sistema fiscale.
Può il Consiglio porre fine a tale circolo vizioso?
presidente in carica del Consiglio. - (CS) Vorrei innanzi tutto sottolineare che l'obiettivo a lungo termine è risolvere la questione tramite una direttiva o un trattato multilaterale.
Solo in tal modo potremo sviluppare efficacemente questo sistema a partire dai principi legali.
La Commissione ha proposto di risolvere le questioni più urgenti legate al mercato interno per mezzo di un migliore coordinamento della normativa fiscale degli Stati membri e di processi decisionali più efficienti.
Nella comunicazione 823 sul coordinamento, la Commissione aveva proposto la creazione di un meccanismo per dirimere efficacemente le controversie legate a questioni di doppia tassazione in Europa, ma a causa del sostegno insufficiente da parte degli Stati membri - come ricordato dal collega - ha abbandonato la richiesta a favore di altre iniziative.
La Commissione ben comprende l'impatto sul mercato interno degli accordi in materia di doppia tassazione e nel 2009 inizierà a predisporre consultazioni pubbliche, in base alle quali elaborerà una comunicazione sui risultati e una proposta di soluzione adeguata agli attuali problemi .
Il Consiglio ha più volte affrontato tale problema nel quadro di numerose iniziative.
La prima riguarda l'allargamento dell'ambito di applicazione della direttiva 90/435/CE concernente il regime fiscale comune applicabile alle società madri e figlie attraverso la direttiva 2003/123/CE del Consiglio, che elimina la doppia tassazione economica e legale dei flussi di dividendi transfrontalieri all'interno della Comunità.
Nel 1990 è stato adottato un trattato di arbitrato volto a eliminare la doppia tassazione derivante dalla regolazione dei prezzi di trasferimento fra società madri e figlie.
Ciononostante, la direttiva non si è dimostrata molto efficace, in parte perché ha le caratteristiche di un trattato internazionale concluso fra Stati membri anziché di uno strumento legale comunitario.
Nel 2003 è stata approvata la direttiva 2003/49/CE, che elimina la doppia tassazione sul pagamento di interessi e royalties tra imprese associate di Stati membri differenti, che consente solo allo Stato del beneficiario effettivo del pagamento di tassare tale pagamento.
La questione dell'ampliamento dell'ambito di applicazione della direttiva dovrebbe costituire il tema di future negoziazioni al Consiglio.
Relativamente alle due comunicazioni della Commissione sul coordinamento dei regimi fiscali degli Stati membri nel mercato interno e sulle ritenute previdenziali, l'Ecofin ha adottato la risoluzione del Consiglio del dicembre 2008 su tale materia . Tale risoluzione mira all'eliminazione della doppia tassazione e coordina le procedure statali in ambito di imposte previdenziali affinché, con il trasferimento di attività economiche da uno Stato a un altro, quando si trasferiscono attività di persone fisiche o giuridiche dallo Stato che applica la tassazione in uscita, lo Stato di accoglienza possa applicare il valore di mercato delle attività calcolato al momento del trasferimento dallo Stato di uscita come spese al momento della vendita delle attività.
(EN) E' chiaro che queste problematiche di imposizione fiscale possono essere molto tecniche, ma, in generale, il ministro concorda sul fatto non è necessaria un'armonizzazione fiscale per evitare la doppia tassazione?
So che si tratta di una questione piuttosto tecnica, ma occorre la volontà di migliorare cooperazione fra Stati membri.
Considerando l'elevata pressione fiscale che i governi impongono ai contribuenti , è certamente venuto il momento di promuovere una maggiore concorrenza fiscale per ridurre il fardello che grava sulle famiglie di lavoratori di tutta l'Unione europea.
(DE) Signor Presidente in carica del Consiglio, ritengo che l'approccio assunto della presidenza ceca su questa questione sia molto positivo .
Vorrei porgerle le mie congratulazioni, perché è importante proteggere i cittadini e le piccole e medie imprese affinché, nel momento in cui forniscono servizi, essi possano trarne il giusto profitto.
La doppia tassazione non trova alcuna giustificazione sociale.
Le chiedo domanda: ritiene che la Corte di giustizia europea possa stabilire delle norme in questo ambito?
presidente in carica del Consiglio. - (CS) Signora Presidente, onorevoli colleghi, la Corte di giustizia europea ha stabilito che l'applicazione diretta della normativa comunitaria, della libertà di movimento e dei principi di non discriminazione non obbligano gli Stati membri a eliminare la doppia tassazione legale derivante dall'interazione di diversi regimi fiscali in situazioni transfrontaliere all'interno della Comunità.
Tale posizione deriva dalla decisione della Corte di giustizia europea nella causa C-513/04 Kerckhaert e Morres; la Corte ha già emesso una sentenza al riguardo e ritengo che resti ben poco margine d'azione.
Secondo la giurisprudenza della Corte di giustizia, i trattati che eliminano la doppia tassazione devono ottemperare ai requisiti del mercato interno e, in particolare, non devono introdurre discriminazione o discrepanze rispetto alle libertà fondamentali sancite nel trattato CE.
D'altro canto, credo fermamente che la doppia tassazione complichi notevolmente i regimi fiscali e, soprattutto, complica la situazione per le piccole e medie imprese, per le quali a volte è molto difficile districarsi tra le normative nazionali.
Sono proprio le PMI le più esposte a tale rischio, poiché affrontano costi più elevati non potendosi permettere costose società di consulenza o studi legali a differenza delle le aziende più grandi, in particolare le multinazionali. Le PMI sono pertanto maggiormente oberate dalle complicazioni dei sistemi fiscali.
Personalmente, sono convito che la situazione più equa per tutti gli Stati membri sia di applicare un regime fiscale di tassazione diretta più semplice e trasparente possibile e, a mio avviso, con un carico fiscale il più basso possibile.
Oggetto: Carne di pollame
Vista la proposta di regolamento del Consiglio che modifica il regolamento (CE) n.
1234/2007, recante istituzione dell'organizzazione comune dei mercati agricoli per quanto riguarda le norme di commercializzazione per le carni di pollame, presentata dalla Commissione, concorda la presidenza ceca sul fatto che debba essere garantita al consumatore l'effettiva freschezza di tutta la carne di pollame commercializzata come "fresca”, nell'interesse della salute dei consumatori e della sicurezza degli alimenti, nonché della qualità e tracciabilità dei prodotti?
E' altresì d'accordo la Presidenza sul fatto che la carne di pollame macellata e congelata in un paese terzo, trasportata, scongelata e in alcuni casi lavorata in un paese comunitario e in seguito commercializzata e venduta come "fresca” rappresenti un grave problema?
Conviene nel considerare tale prassi inaccettabile e fuorviante per il consumatore, oltre che scorretta verso i produttori dell'UE che aderiscono ai rigorosi orientamenti comunitari?
Quali iniziative sta adottando la Presidenza ceca per assicurare l'adozione senza intoppi del regolamento in questione?
presidente in carica del Consiglio. - (CS) Signora Presidente, onorevoli colleghi, la presidenza garantisce all'onorevole di attribuire grande importanza all'osservanza di un livello elevato di sicurezza alimentare e tutela del consumatore all'interno della Comunità, indipendentemente dal fatto che i prodotti alimentari siano prodotto localmente o importati da paesi terzi.
A tale proposito, la presidenza vuole riferire le conclusioni della riunione del Consiglio del 18 e 19 dicembre 2008 sulla sicurezza dei prodotti agricoli e dei prodotti alimentari importati.
Nel rispetto delle norme comunitarie, il Consiglio invitava la Commissione a sottoporre una relazione al Consiglio e al Parlamento europeo entro la fine del 2010 relativa all'efficacia e all'applicazione dei controlli igienici e fitosanitari sugli alimenti importati.
Per effetto dell'obbligo di garantire elevati livelli di tutela della salute umana nell'applicazione delle politiche comunitarie, nel dicembre 2008 il Consiglio ha rifiutato la proposta di regolamento del Consiglio presentata dalla Commissione relativa all'applicazione del regolamento (CE) 853/2004 del Consiglio concernente l'utilizzo di sostanze antimicrobiche per la decontaminazione superficiale delle carcasse di pollame.
Il Consiglio ha concluso che l'uso di tali sostanze potrebbe nascondere pratiche igieniche carenti.
Il Parlamento europeo ha espresso la propria opposizione alla proposta nella risoluzione del 19 giugno 2008, chiedendo al Consiglio di rigettare la proposta.
Per quel che concerne la proposta della Commissione concernente le norme di commercializzazione per la carne di pollame, la presidenza conferma che al momento la proposta è in corso di negoziazione al Consiglio, al fine di garantire un alto livello di tutela dei consumatori e di evitare che la carne di pollame sia commercializzata come "fresca” quando invece è stata precedentemente congelata.
La presidenza garantisce che sta adottando tutte le misure necessarie al fine di consentire una rapida adozione del regolamento, non appena il Parlamento emetterà il proprio parere.
(EN) Ringrazio la presidenza per questa risposta, poiché supponevo che la presidenza ceca avesse intrapreso iniziative in quest'ambito.
Mi rallegra sapere che il Consiglio stia valutando le iniziative da intraprendere al dine di evitare che le carni congelate vengano commercializzate come "fresche”, poiché, chiaramente, ciò dimostra che molti produttori europei - di fatto tutti i produttori europei - non sono nelle condizioni di competere ad armi pari.
Chiedo quindi alla presidenza: quando pensa il Consiglio di poter fornire una risposta a tal riguardo e può esso fornirci indicazioni in merito a quali azioni specifiche intende intraprendere?
presidente in carica del Consiglio. - (CS) Signora Presidente, onorevoli colleghi, questo problema è stato risolto dagli enti operativi del Consiglio nel quadro delle negoziazioni sulla proposta di regolamento del Consiglio che rettifica il regolamento (CE) 1234/2007 del Consiglio, recante organizzazione comune dei mercati agricoli e disposizioni per la commercializzazione della carne di pollame.
La presidenza ceca ha proposto un testo di compromesso ampiamente sostenuto dal comitato per l'agricoltura del .
Il testo sarà sottoposto alla valutazione dell'OMC nel quadro delle consultazioni fra partner commerciali.
Se l'esito sarà positivo e, allo stesso tempo, il Parlamento europeo approverà la relazione in sessione plenaria - come si prevede avverrà - la presidenza ceca sottoporrà il testo di compromesso al Consiglio.
Il Consiglio ha l'obbligo formale di attendere il parere del Parlamento europeo, seppure non quello di attenervisi nella propria decisione.
Il testo di compromesso dichiara che, relativamente ai prodotti ottenuti da pollame fresco in conformità a detto regolamento, gli Stati membri possono apportare lievi variazioni ai requisiti di temperatura per un tempo minimo e unicamente quando resi necessari da per operazioni di lavorazione e sezionamento negli impianti di trasformazione durante la produzione di prodotti di carne di pollame fresca.
Il Consiglio dovrebbe esprimersi sulla proposta a maggio e in base allo svolgimento del dibattito finora, ci aspettiamo risultati positivi.
(EN) In seguito alla crisi di qualche anno fa nel settore della carne bovina, legata alla BSE , in Europa è stato introdotto il requisito di identificazione e tracciabilità dei prodotti bovini .
Il Consiglio non concorda sulla necessità di agire tempestivamente, non solo per quanto riguarda il pollame, ma anche per la carne ovina e suina, al fine di fornire ai consumatori le stesse informazioni e la stessa tracciabilità in caso insorgano problemi?
Al momento, la relazione Sommer sulle informazioni ai consumatori è all'esame del Parlamento e, forse, il Consiglio può convenire che ulteriori etichettature - che migliorerebbero ulteriormente la tracciabilità - potrebbero rappresentare una soluzione.
presidente in carica del Consiglio. - (CS) Signora Presidente, onorevoli colleghi, nel dicembre dello scorso anno il Consiglio europeo ha concordato un piano europeo di ripresa economica che include misure concrete di sostegno alle piccole e medie imprese, la più importante delle quali destinata a migliorare l'accesso ai finanziamenti e a ridurre gli oneri amministrativi.
Al contempo, il Consiglio europeo ha espresso il proprio sostegno a un maggiore intervento della Banca europea per gli investimenti nel periodo 2008-2011, in particolare attraverso la concessione di prestiti a piccole e medie imprese, che rappresenta un aumento di 10 miliardi di euro rispetto ai valori attuali.
Il Consiglio europeo ha dato inoltre il proprio appoggio a temporanei superamenti dei valori di soglia per almeno due anni relativamente agli aiuti di stato per importi fino a 500 000 euro e modifiche al quadro di tali aiuti , fondamentali per aumentare il sostegno alle imprese, in particolare alle PMI.
Il Consiglio europeo ha altresì invocato l'uso di procedure accelerate consentite dalla legislazione comunitaria per l'attribuzione di contratti pubblici e per la riduzione degli oneri amministrativi che gravano sulle imprese.
Il Consiglio europeo sostiene, inoltre, la piena applicazione del piano d'azione della Commissione sull'iniziativa "Small Business Act”, adottata dal Consiglio il ° dicembre 2008.
Tale piano mira ad aiutare le piccole e medie imprese nei periodi di difficoltà economica migliorando l'accesso ai finanziamenti, riducendo gli oneri amministrativi, aiutando le PMI a sfruttare i benefici del mercato interno e aumentando la loro competitività sui mercati stranieri.
Il 5 marzo il Consiglio ha concluso che il piano d'azione deve essere pienamente attuato quanto più rapidamente possibile a livello comunitario e di Stati membri, ottemperando al contempo al principio di sussidiarietà.
Il Consiglio ha altresì ribadito l'importanza di un ulteriore miglioramento nell'accesso ai finanziamenti - penso a prestiti, garanzie, finanziamenti intermedi, eccetera - nonché ai capitali di rischio per imprese innovative create recentemente e per le piccole e medie imprese per le quali è necessario prendere in considerazione gli effetti dell'attuale crisi finanziaria.
Occorre consolidare l'accesso ai mercati per le PMI, soprattutto attraverso un monitoraggio del mercato e dei settori individuali, per identificare e superare le barriere del mercato interno.
I requisiti relativi alla contabilità e alle procedure per la creazione di nuove imprese dovrebbero essere semplificati e velocizzati.
Durante l'incontro del 19 e 20 marzo, il Consiglio europeo ha concordato le seguenti misure: eliminare le attuali barriere e prevenirne di nuove, raggiungere il pieno funzionamento del mercato interno , ridurre ulteriormente gli oneri amministrativi, migliorare le condizioni quadro per l'industria al fine di mantenere una base solida per le imprese con particolare enfasi sulle PMI e l'innovazione, sostenere partenariati fra vari settori di attività, della ricerca, dell'istruzione e della formazione e accrescere la qualità degli investimenti nella ricerca, nella conoscenza e nell'istruzione.
Onorevoli colleghi, il 10 marzo 2009 il Consiglio ha raggiunto un accordo politico in base al quale - a seguito di una modifica della direttiva 2006/112/CE, tutti gli Stati membri avranno la possibilità di applicare tassi IVA permanentemente ridotti a una serie di servizi ad alta intensità di lavoro, che solitamente vengono forniti da piccole imprese.
Tra le altre proposte legislative avanzate nel quadro delle iniziative dello Small Business Act, il Consiglio dovrebbe adottare un regolamento sullo statuto delle società private europee, che faciliterebbe gli scambi commerciali transfrontalieri per le piccole e medie imprese .
Il Consiglio si occuperà anche della revisione della direttiva sul ritardo nei pagamenti, con l'obiettivo di garantire che le PMI possano riscuotere nei giusti tempi i pagamenti per tutte le transazioni commerciali.
Per quel che concerne l'agenda volta a una migliore regolamentazione, lo scorso anno la Commissione ha presentato undici nuovi procedure accelerate per ridurre gli oneri amministrativi sulle imprese, con l'obiettivo di raggiungere, entro il 2012, una riduzione del 25 per cento degli attuali oneri derivati dai regolamenti UE.
Si stima che ciò consentirebbe un risparmio di circa 30 miliardi di euro, e sarebbero le PMI a ricavarne i maggiori benefici .
Il 10 marzo di quest'anno, il Consiglio ha invitato la Commissione a proporre nuove misure specifiche mirate a ridurre gli oneri in ciascuna delle tredici aree prioritarie contenute nel piano d'azione.
I provvedimenti effettivi riguardano l'adozione in prima lettura al Parlamento europeo di proposte per la semplificazione della terza e sesta direttiva, relative a fusioni e scioglimenti di imprese commerciali, , nonché l'approvazione di una revisione per la quarta e la settima direttiva.
Ad ogni modo, occorre proseguire questo importante lavoro per raggiungere l'obiettivo della riduzione del 25 per cento degli oneri amministrativi. La Commissione dovrebbe completare quanto prima la revisione di tutti i regolamenti e disposizioni giuridiche .
(EL) Signora Presidente, ringrazio il ministro per aver elencato tutte le misure previste.
Chiaramente, l'applicazione di tali misure deve ora portare risultati concreti a tutti coloro che, all'interno dell'Unione europea, gestiscono piccole e medie imprese che soffrono per le conseguenze negative della crisi e a tutti coloro che vogliono creare nuove PMI.
E Proprio a questo proposito, vorrei chiedere al ministro se sono disponibili dati sull'avviamento di nuove attività, e su quello che invece stanno cessando.
Mi interesserebbe confrontare tali cifre , se non oggi, in una risposta futura.
presidente in carica del Consiglio. - (CS) Signora Presidente, onorevoli colleghi, nelle conclusioni dell' incontro svoltosi il 19 e 20 marzo 2009, il Consiglio ha affermato che le misure attenuative e di adattamento avrebbero richiesto notevoli risorse finanziarie e nazionali, sia pubbliche che private, in particolare nei paesi in via di sviluppo più a rischio, e che l'Unione avrebbe fornito buona parte dei fondi per tali misure nei paesi in via di sviluppo.
Secondo una stima della Commissione, basata su studi recenti, entro il 2020 gli investimenti aggiuntivi pubblici e privati dovranno aumentare fino a quasi 175 miliardi di euro al fine di ridurre le emissioni a un livello compatibile con gli obiettivi comunitari.
Studi recenti dimostrano che oltre la metà di tali investimenti dovranno essere destinati ai paesi in via di sviluppo.
Secondo le stime del segretariato della convenzione quadro delle Nazioni Unite sui cambiamenti climatici, nel 2030 i costi dell'adattamento nei paesi in via di sviluppo oscilleranno tra i 23 e i 54 miliardi di euro l'anno.
Per quel che concerne gli stanziamenti per le misure di attenuazione nei paesi in via di sviluppo, il Consiglio ha adottato una posizione molto chiara: . con l'aiuto dei paesi sviluppati, i paesi in via di sviluppo dovrebbero elaborare strategie e progetti per realizzare economie a bassa emissione di CO2.
Tali strategie e progetti dovrebbero distinguere fra misure che possono essere adottate in modo indipendente, poiché implicano una spesa nulla o estremamente contenuta, se non addirittura un beneficio netto nel lungo termine, e misure che implicano positivi costi aggiuntivi che Stati individuali non possono coprire facilmente.
Per attuare l'accordo di Copenhagen, è fondamentale disporre di un sostegno finanziario congruo, prevedibile e tempestivo, fornito da una struttura finanziaria internazionale che dev'essere basata su principi di efficienza, adeguatezza, equità, trasparenza, responsabilità, coesione, prevedibilità e corretta gestione finanziaria .
Per quanto riguarda le fonti dei finanziamenti, il Consiglio ha confermato le opzioni che potranno essere ulteriormente esaminate in fase di negoziati internazionali e che includono un approccio basato su contributi che partono da un importo concordato, un approccio di mercato fondato su appalti oppure su una combinazione tra queste e altre opzioni.
Inoltre, nel corso della transizione verso un mercato globale di scambio della Co2 carbonio, i meccanismi flessibili, il meccanismo di sviluppo pulito e l'attuazione congiunta continueranno ad avere un ruolo fondamentale nel finanziamento della riduzione delle emissioni nelle economie in via di sviluppo e trasformazione.
A tal proposito, sarà basilare rafforzare l'integrità dal punto di vista dell'ambiente, il contributo allo sviluppo sostenibile e un'equa distribuzione geografica.
E' inoltre necessario ampliare il mercato di scambio della CO2 al fine di inviare un chiaro segnale sui costi ad essa legati.
Ciò comprende uno dei metodi più efficienti in termini di costi per ridurre le emissioni e al tempo stesso incentivare il passaggio a un'economia a bassa emissione di Co2 .
In relazione all'accordo europeo sul pacchetto clima-energia, il Consiglio ha sottolineato il contributo di tali misure agli sforzi europei volti a garantire gli stanziamenti per misure destinate all'attenuazione e all'adattamento ai cambiamenti climatici.
E' chiaro che c'è ancora molto da fare nell'ambito dei finanziamenti.
Il Consiglio ha deciso di tornare sulla questione durante l'incontro di giugno, per definire ulteriormente la propria posizione rispetto ai negoziati internazionali attualmente in corso.
(EN) Vorrei ringraziare la presidenza ceca per la sua risposta .
In realtà, l'avevo già ricevuta per iscritto quest'oggi perché non si prevedeva che saremmo arrivati all'interrogazione n.
10.
Si può ritenere che questo sia davvero il punto di vista del governo ceco, come è stato messo agli atti, poiché ciò mi incoraggerebbe molto?
La ringrazio: significa che dall'inizio della sua presidenza il governo ceco ha fatto enormi passi avanti sulle questioni riguardanti i cambiamenti climatici .
Oltre all'incontro del Consiglio a giugno, potrebbe esporre il resto del programma volto a raggiungere un accordo sulla cosiddetta "buona parte ” coperta dall'UE nel finanziamento per l'attenuazione e l'adattamento nei paesi terzi?
In ogni caso, concordo pienamente con quanto da lei affermato relativamente al mercato della CO2 e al suo contributo.
La ringrazio, onorevole Doyle.
E' interessante sapere che lei era già in possesso della risposta: si tratta di una pratica che ho voluto incoraggiare sia da parte del Consiglio che della Commissione da molto tempo, quindi complimenti a entrambi.
(Esclamazione dall'onorevole Doyle: "Perché non pensavano che saremmo arrivati all'interrogazione n.
10!”)
presidente in carica del Consiglio. - (CS) Onorevoli parlamentari, meno tempo manca al termine della presidenza ceca, più esso sembra passare rapidamente e forse è per questo che cerchiamo di darci da fare e risolvere tutte le questioni amministrative per tempo.
In risposta all'interrogazione , vorrei dire che il Consiglio discuterà nuovamente di tale argomento a giugno, poiché attribuisce grande importanza a una maggiore concentrazione sui meccanismi finanziari nella lotta ai cambiamenti climatici.
Prima del vertice di Copenhagen il Consiglio pubblicherà la posizione europea ai vari metodi di finanziamento delle misure di attenuazione e adattamento, volte a sostenere le nuove tecnologie e creare il giusto contesto in cui attuare questi progetti.
Il Consiglio esporrà inoltre le modalità secondo le quali l'Unione intende dare un contributo concreto a tali progetti e illustrerà la ripartizione dei costi tra gli Stati membri, nonché gli sforzi tesi all'attuazione degli obiettivi.
Tutto ciò sarà basato sulle proposte della Commissione.
Per quanto riguarda altre questioni relative al finanziamento dell'accordo globale sulla lotta ai cambiamenti climatici, l'Unione europea ha dichiarato l'intenzione di assumersi una parte proporzionata di responsabilità.
Sono stati inoltre stabiliti principi di base sui finanziamenti e l'UE ha annunciato di voler discutere tali opzioni con i propri partner mondiali.
Ovviamente sarebbe prematuro scoprire le carte pubblicando dei dati: non sarebbe accorto, né prudente, né tattico.
Abbiamo un'idea della quantità di fondi necessaria per attuare il piano globale, ma prima dobbiamo sapere, approssimativamente, che tipo di misure di attenuazione intendono applicare i paesi terzi.
A tale proposito, vorrei ricordare che nel 2007 l'UE aveva espresso l'impegno volontario a ridurre le emissioni del 20 per cento e del 30 per cento in caso venisse raggiunto un accordo mondiale: ciò succedeva ben prima che qualsiasi paese al mondo pubblicasse indicazioni di qualunque tipo sulle misure di attenuazione.
Finché ne ho l'opportunità, voglio ribadire che, se si possono fornire in anticipo le risposte a interrogazioni che si ritiene non saranno affrontate, a maggior ragione anticipate quelle relative alle interrogazioni che sicuramente saranno affrontate , in modo da poter assistere - come abbiamo appena fatto - a uno scambio migliore e più utile.
Ringrazio entrambi gli onorevoli per questa dimostrazione, che da tempo molti di noi cercavano.
Le interrogazioni che, per mancanza di tempo, non sono state trattate, riceveranno risposta per iscritto (vedasi allegato).
Con questo si conclude il Tempo delle interrogazioni.
(La seduta, sospesa alle 20.10, riprende alle 21.00.)
Organizzazione dell'orario di lavoro delle persone che effettuano operazioni mobili di autotrasporto (discussione)
L'ordine del giorno reca la relazione, presentata dall'onorevole Panayotopoulos-Cassiotou, a nome della commissione per l'occupazione e gli affari sociali, sull'organizzazione dell'orario di lavoro delle persone che effettuano operazioni mobili di autotrasporto - C6-0354/2008 -
relatore. - (EL) Signora Presidente, la direttiva 2002/15/CE aveva davvero bisogno di un riesame e, dopo la relazione che era obbligata a presentare, la Commissione europea ha presentato emendamenti adeguati per aiutare questo settore, per salvaguardare la salute e la sicurezza dei suoi lavoratori e, al tempo stesso, per favorire una sana concorrenza.
La commissione per l'occupazione e gli affari sociali ha accolto il parere della commissione per i trasporti e il turismo e, nonostante la mia raccomandazione, ha respinto la proposta della Commissione; in altre parole, non ha accettato di escludere gli autotrasportatori autonomi dall'ambito di applicazione della direttiva.
Devo sottolineare che la direttiva del 2002 stabiliva che essa fosse applicata agli autotrasportatori autonomi a decorrere dal 23 marzo 2009.
La situazione non è così come appare sulla scia delle impressioni e del fermento suscitati dal dibattito su una direttiva inerente all'autotrasporto.
Per quanto riguarda i tempi di guida e i turni di riposo, ci sono stati sviluppi significativi dal 2002, perché il regolamento (CE) n.
561/2006, entrato in vigore nel 2007, si applica a tutti gli autotrasportatori e garantisce che abbiano tempi di guida e turni di riposo adeguati.
Pertanto, includere gli autotrasportatori autonomi in una direttiva sull'orario di lavoro significherebbe tradire il concetto di lavoro autonomo, perché quando una persona è un lavoratore autonomo, stabilisce il suo orario di lavoro.
Questa sarebbe pertanto un'azione grave e dannosa per le piccole e medie imprese, ne ridurrebbe la libertà imprenditoriale, contribuendo alla creazione di ulteriori fardelli amministrativi.
Ciò costituirebbe un precedente per iniziare un dibattito sull'integrazione dei lavoratori autonomi in altri settori, limitando così la loro capacità di lavorare quanto vogliono.
Rimane un problema serio: chi è un lavoratore autonomo e chi è un "falso” lavoratore autonomo?
E' chiaro che alcuni lavoratori dicono di essere autonomi, ma non lo sono.
La Commissione europea ha proposto che si stilino dei criteri che ci permettano di riconoscere i "falsi” lavoratori autonomi.
Tuttavia, ciò non sarebbe possibile, perché i controlli vengono effettuati a livello nazionale.
Pertanto, se anche la normativa europea definisse chi è un "falso” lavoratore autonomo e chi non lo è, non lo si evincerebbe attraverso controlli nazionali.
Così abbiamo oggi la possibilità, con le nostre nuove proposte, di determinare a livello di Stati membri chi sarà incluso nella direttiva sulle persone che effettuano operazioni mobili di autotrasporto e chi invece ne sarà escluso.
Nelle nostre proposte chiediamo anche alla Commissione europea di rideterminare i risultati dell'applicazione della direttiva.
Chiedo agli onorevoli colleghi di respingere l'emendamento volto a rinviare la proposta in commissione e di sostenere le proposte del mio gruppo, appoggiate anche dal gruppo dell'Alleanza dei Democratici e dei Liberali per l'Europa e dal gruppo Indipendenza/Democrazia.
Vicepresidente della Commissione. - Signora Presidente, onorevoli deputati, voi sapete che la sicurezza stradale è una delle priorità del mio impegno come Commissario ai Trasporti.
È peraltro importante sottolineare fin dall'inizio che, se la sicurezza stradale costituisce naturalmente un aspetto importante quando si discute di una questione come quella che riguarda l'orario di lavoro degli autotrasportatori, oggi il vostro dibattito, il nostro dibattito, non riguarda la sicurezza stradale, ma la legislazione sociale, non il tempo di guida, ma l'orario di lavoro.
Oggi la domanda a cui bisogna fornire una risposta è questa: un imprenditore indipendente deve essere soggetto a restrizioni relative all'orario di lavoro alle stesse condizioni di un lavoratore dipendente?
Si tratta di un aspetto da valutare con grande attenzione perché nella legislazione europea non esistono precedenti che stabiliscano quanto a lungo può lavorare un lavoratore autonomo nel suo ufficio o nel suo laboratorio.
Nel '98, quando il Consiglio e il Parlamento hanno discusso per la prima volta la direttiva Orario per i lavoratori mobili, la situazione nel settore del trasporto stradale era completamente diversa rispetto ad oggi, come ha ricordato la relatrice Panayotopoulos: all'epoca era pratica diffusa aggirare le norme vigenti in materia di orario di guida, con la conseguenza che i conducenti professionisti trascorrevano al volante un numero di ore eccessivo.
In base al vecchio regolamento sull'orario di guida dell''85, infatti, un controllo efficiente del tempo di guida era praticamente impossibile.
In tale situazione, tra l''88 e il 2002, i legislatori hanno discusso una proposta della Commissione volta a regolamentare l'orario di lavoro non solo per gli autotrasportatori dipendenti, ma anche per quelli autonomi e da tale discussione è scaturita l'adozione della direttiva settoriale sull'orario di lavoro per i lavoratori mobili.
Si sperava di ridurre le conseguenze negative per la sicurezza stradale derivanti da una normativa inadeguata sul tempo di guida, estendendo ai conducenti autonomi il campo di applicazione delle norme sull'orario di lavoro.
Il problema però non è stato risolto e a seguito di una procedura di conciliazione tra Parlamento e Consiglio, la Commissione è stata invitata ad esaminare i vantaggi e gli svantaggi derivanti dall'estensione delle norme sull'orario di lavoro ai lavoratori autonomi e a presentare quindi una proposta nel 2008.
La Commissione ha ottemperato a questa richiesta, nel 2007 è stato pubblicato uno studio dettagliato che giungeva alle seguenti conclusioni.
Primo: non deve essere confuso l'orario di lavoro con il tempo di guida.
Per quanto riguarda il secondo, la situazione è cambiata radicalmente.
Come sapete questa assemblea ha adottato, insieme al Consiglio, nuove norme in fatto di tempo di guida.
Si tratta di norme che prevedono tra l'altro il ricorso al tachigrafo digitale, uno strumento di controllo estremamente affidabile e una direttiva specifica sull'attuazione.
Le nuove norme, che sono in vigore dal 2007, si applicano a tutti coloro che guidano un camion, quindi anche agli autotrasportatori autonomi.
Con il nuovo tachigrafo digitale, che registra tutti i movimenti del camion minuto per minuto, un autotrasportatore non può guidare più di 9 ore al giorno e 45 ore in media per ogni settimana.
In sostanza oggi è possibile controllare in modo molto più rigoroso l'applicazione di queste norme, rispetto a quanto si poteva fare nel 1985.
Secondo elemento: nella legislazione sociale comunitaria non esistono precedenti di regolamentazione dell'uso di lavoro dei lavoratori autonomi.
Un lavoratore autonomo infatti non può essere costretto a fare straordinari in quanto è, per definizione, libero di organizzare il proprio lavoro come preferisce.
Inoltre, è quasi impossibile nella pratica controllare l'orario di lavoro di tale categoria.
Terzo elemento scaturito: l'equilibrio globale fra vantaggi e svantaggi derivanti dall'estensione delle norme sull'orario di lavoro ai lavoratori autonomi è molto incerto e non è possibile dimostrare che l'applicazione agli autotrasportatori autonomi della direttiva in materia porti vantaggi chiari.
Infine, è molto importante sottolineare che l'applicazione di norme sull'orario di lavoro agli autotrasportatori autonomi è inefficace e molto difficile da realizzare, in quanto tali lavoratori non devono indicare le ore di lavoro a fini salariali, oltre al fatto che i costi amministrativi derivanti dall'applicazione di tali norme sarebbero molto elevati.
Quarto elemento: un aspetto su cui invece sono necessari interventi è quello dei cosiddetti "falsi autotrasportatori autonomi", vale a dire gli autotrasportatori che formalmente sono autonomi, ma in realtà non sono liberi di organizzare le proprie attività lavorative, perché dipendono interamente da una sola società da cui provengono il loro reddito e i loro ordini.
Socialmente essi sono vulnerabili.
Ora, in teoria, sono coperti dalla direttiva, ma la sua mancata applicazione fa sì che nella pratica questo non avvenga.
Per questo la Commissione ha proposto di rafforzare l'attuazione della direttiva e fornire ai "falsi" autotrasportatori autonomi la protezione sociale di cui hanno bisogno.
In una fase di crisi economica, imporre un onere amministrativo e finanziario aggiuntivo a imprese piccole e fragili, che devono far fronte alle conseguenze della recessione non sarebbe un segnale positivo.
Per questo motivo, in conclusione, la Commissione accoglie favorevolmente gli emendamenti del PPE, dell'ALDE e di IND, che sono in linea con la posizione comune del Consiglio adottata durante lo scorso Consiglio Trasporti ed inviano, questi emendamenti, un messaggio chiaro al settore: non si tollererà il fenomeno dei "falsi" autotrasportatori autonomi e il legislatore vigila affinché la normativa venga applicata in tutta Europa.
Signora Presidente, il momento della verità si avvicina.
Domani pomeriggio metteremo ai voti la relazione dell'onorevole Panayotopoulos-Cassiotou.
La relatrice ed io, in qualità di relatore per parere della commissione Trasporti e turismo, condividiamo il medesimo punto di vista sulla libera impresa e abbiamo pertanto firmato congiuntamente una decina di emendamenti che anche il Consiglio è in grado di accettare.
Sono grato del fatto che il commissario Tajani possa sostenerli.
Domani, innanzi tutto, affronteremo l'emendamento presentato dalla commissione Occupazione e affari sociali, il cui obiettivo è respingere la proposta.
Personalmente, sono estremamente indignato da questo emendamento e la scorsa settimana la mia indignazione si è trasformata in orrore, quando ho preso visione del documento che illustra la posizione dei sindacati europei.
Per timore di un autotrasportatore autonomo rumeno o bulgaro smarrito, elenca una serie di affermazioni non vere allo scopo di persuadere noi parlamentari a votare contro la proposta della Commissione.
Tale documento sembra suggerire che la settimana lavorativa degli autotrasportatori autonomi sia di 86 ore.
Orbene, sia gli autotrasportatori autonomi che i lavoratori mobili a servizio d'una impresa possono guidare in media per 45 ore settimanali nell'arco di due settimane consecutive, come indicato dallo stesso commissario Tajani.
Dobbiamo dunque ritenere che dedichino 41 ore alla settimana alle loro imprese?
L'argomento della sicurezza stradale che troviamo nel documento in questione non appare molto razionale.
Non esiste prova di una correlazione tra sicurezza stradale e l'esenzione degli autotrasportatori autonomi dai provvedimenti relativi all'orario di lavoro; anzi, è vero il contrario.
Oltretutto, risulta chiaro dal documento che i sindacati sono del tutto consapevoli di aver assunto una posizione estremamente labile.
L'ambiente e il mercato interno vengono strumentalizzati in modo inaccettabile nel tentativo di dimostrare che dovremmo votare a favore della proposta di reiezione quando, invece, l'importante valutazione d'impatto svolta dalla Commissione dimostra che la sua proposta va a tutto beneficio del funzionamento del mercato interno, del settore dei trasporti e dell'ambiente.
E' per tale ragione che domani dobbiamo votare contro l'emendamento della commissione Occupazione e affari sociali, volto a respingere la proposta e votare invece a favore degli emendamenti della relatrice.
Confido che al momento della votazione prevalga il buonsenso.
Infine, desidero aggiungere di aver trovato del tutto inopportuna l'e-mail inviata sabato scorso dall'onorevole Hughes.
Strumentalizzare per fini politici le vittime ...
(Il Presidente interrompe l'oratore)
a nome del gruppo PPE-DE. - (FI) Signora Presidente, onorevoli colleghi, le restrizioni all'orario di lavoro non andrebbero applicate agli imprenditori e gli autotrasportatori autonomi e Commissione e Consiglio sono entrambi fortunatamente giunti a tale conclusione.
Nel mio paese, la Finlandia, le restrizioni all'orario di lavoro avrebbero un effetto nefasto sugli autotrasportatori autonomi.
In genere gli autotrasportatori in Finlandia sono piccoli imprenditori.
Più della metà sono proprietari del veicolo che guidano e si occupano dunque in prima persona di tutto, dalla manutenzione dei veicoli alla contabilità.
Gli autotrasportatori autonomi sono soggetti agli stessi vincoli sui tempi di guida e di riposo obbligatori previsti per i lavoratori mobili alle dipendenze di un'impresa.
Ciò è molto importante per il futuro.
I tempi di guida non devono essere ampliati, ma se questo emendamento del gruppo Verde/Alleanza libera europea e del gruppo socialista al Parlamento europeo dovesse entrare in vigore, gli autotrasportatori non sarebbero in grado di provvedere alla manutenzione dei propri veicoli o di occuparsi della contabilità nel loro tempo libero, per citare solo qualche esempio.
In ogni caso, c'è da chiedersi come si possa eseguire un verifica degli adempimenti a una tale normativa.
E' di vitale importanza sostenere l'occupazione e l'imprenditorialità in tempi di crisi economica.
Auspico che tutti concordino con la Commissione e con il Consiglio dei ministri dei Trasporti nel voler escludere gli autotrasportatori autonomi dal campo di applicazione di questa direttiva sull'orario di lavoro.
a nome del gruppo PSE. - (NL) Signora Presidente, onorevoli colleghi, il gruppo socialista al Parlamento europeo ritiene che la proposta per la revisione delle disposizioni in materia di orario di lavoro nel settore dei trasporti stradali non sia stata adeguatamente progettata e manchi di coerenza.
Le difficoltà nell'attuazione e nell'osservanza delle normative non possono giustificare un rilassamento dei provvedimenti.
Come afferma la stessa Commissione, le norme possono essere efficienti ed efficaci solo se contemplano la totalità dei soggetti coinvolti.
Nelle mie interrogazioni alla Commissione, ho tentato di ottenere risposte chiare in merito a quale azione la Commissione intenda intraprendere contro il ricorso ai "falsi lavoratori autonomi”.
In questo contesto, non incontra il favore del gruppo PSE l'intenzione espressa dal Consiglio, non solo di escludere gli autotrasportatori autonomi dal campo di applicazione, ma anche di non intraprendere azioni adeguate contro i "falsi lavoratori autonomi”.
Le attività degli autotrasportatori, sia dipendenti che autonomi, sono entrambe ugualmente importanti per la sicurezza propria e altrui.
Secondo il mio gruppo è fuori discussione operare qualunque distinzione tra le due categorie.
Voglio sostenere il commissario: esistono dei precedenti per l'inclusione nel campo di applicazione dei lavoratori autonomi, come è accaduto con le disposizioni per il coordinamento della sicurezza nei cantieri edili al fine di garantire la sicurezza di tutti i soggetti coinvolti.
Nell'ultima sessione di questa legislatura il Parlamento deve adottare la direttiva sull'orario di lavoro dei lavoratori mobili.
In qualità di relatrice per il gruppo dell'Alleanza dei Democratici e dei Liberali per l'Europa, ritengo che sia irresponsabile da parte nostra sostenere la reiezione integrale del testo della Commissione, come è stato suggerito.
Noi liberali sosteniamo e difendiamo il diritto di decine di migliaia di lavoratori mobili autonomi di mantenere un vantaggio competitivo, nonché il proprio status di lavoratori autonomi.
L'attuale situazione è preoccupante.
La direttiva ora in vigore nega un principio fondamentale del libero mercato, ovvero l'imprenditorialità e il sostegno alla stessa.
Non è ammissibile che si tratti chi opera in base a un accordo sindacale alla stessa stregua di un lavoratore autonomo.
A differenza del lavoratore dipendente, il lavoratore autonomo non lavora in base a un orario predeterminato, bensì in base alla tipologia di merci trattate e al numero e tipo di spedizioni.
La loro inclusione nella nuova direttiva ne distruggerebbe a tutti gli effetti lo spirito imprenditoriale.
Una normativa che organizzi l'orario di lavoro dei lavoratori autonomi costituirebbe un precedente pericoloso e ingiustificato.
Non esistono disposizioni simili in alcun altro settore.
L'adozione di una tale decisione avrebbe un effetto nefasto sull'economia europea.
Anche la definizione di lavoro notturno ha una grande rilevanza pratica.
Attualmente, gli Stati membri possono definire autonomamente il lavoro notturno.
Ciò consente loro di massimizzare il numero di ore lavorative nel trasporto di passeggeri e merci in base alle variazioni nel numero di ore diurne.
Come saprete, il numero di ore notturne in Finlandia è diverso da quelle in Italia.
La flessibilità contribuisce a ridurre gli ingorghi negli orari di punta e riduce la maggior parte delle emissioni nocive causate dal traffico.
Infine, vorrei aggiungere che i liberali, con il sostegno del gruppo del Partito popolare europeo (Democratici-cristiani) e dei Democratici europei e di molti altri onorevoli deputati, desiderano proseguire nella discussione sugli elementi di base della direttiva.
In poche parole, siamo favorevoli alla posizione flessibile e pragmatica, approvata in Consiglio e proposta dalla Commissione europea, che esclude i lavoratori autonomi dalla direttiva.
Vi esorto con vigore a votare in questa direzione.
a nome del gruppo Verts/ALE Group. - (DE) Signora Presidente, i timori diffusi in tutto il mondo e le misure in atto per combattere l'influenza suina, come si è verificato alcuni anni fa nel caso dell'influenza aviaria e della BSE, sono del tutto sproporzionate in confronto alla scarsa attenzione rivolta al numero molto più elevato di decessi causati da incidenti automobilistici.
Quarantamila persone muoiono ogni anno sulle strade dell'Unione europea.
Numerosi sono i feriti o le vittime di lesioni permanenti che causano disabilità.
Eppure, tutto ciò viene accettato come se accadesse per volontà divina.
Sappiamo tutti che un numero estremamente elevato di autocarri è coinvolto in incidenti stradali gravi, le cui cause principali sono l'elevata velocità, l'eccessiva stanchezza e l'alcol.
Questa direttiva è un passo nella direzione di garantire che gli autotrasportatori non vadano incontro al sovraffaticamento.
E' necessario prendere in considerazione non solo le ore di guida, monitorate per mezzo di tachigrafi, ma anche i tempi di carico e scarico quali parti integranti dell'orario di lavoro di tutta la categoria.
E' questa la soluzione giusta.
Se un conducente lavora da diverse ore prima di mettersi alla guida del suo autocarro da 40 tonnellate, sarà stanco già all'inizio del viaggio e incontrerà difficoltà a concentrarsi.
Per me è del tutto incomprensibile che questa direttiva si possa applicare ai lavoratori mobili alle dipendenze di un'impresa e non agli autotrasportatori autonomi.
L'unico pretesto è dato dal fatto che è più difficile effettuare controlli nel caso dei lavoratori autonomi.
Sarà pur vero, ma possiamo forse dire che, in caso di sovraffaticamento, un autotrasportatore autonomo alla guida sia meno pericoloso?
Signora Presidente, dobbiamo respingere tale proposta della Commissione per tre motivi ben evidenti.
Innanzi tutto, si sostiene che il regolamento (CE) n.
561/2006 relativo ai tempi di guida e di riposo si applichi a tutte le categorie, e che di conseguenza l'esclusione dei lavoratori autonomi dal campo di applicazione di questa direttiva non costituisca un problema.
Non è così.
In media, il tempo di guida rappresenta solo la metà del tempo di lavoro di un autotrasportatore.
Pertanto, quelli esclusi dal campo di applicazione finirebbero con il lavorare 86 ore a settimana ogni settimana dell'anno.
Secondo, le centinaia di migliaia di conducenti di mezzi inferiori alle 3,5 tonnellate non sono contemplati nel regolamento.
Nel loro caso, dunque, l'esclusione dal campo di applicazione della direttiva in questione comporterebbe l'assenza di qualunque limite al loro orario di lavoro.
Terzo, la Commissione opera una distinzione tra autotrasportatori autonomi e "falsi” autotrasportatori autonomi, e afferma la necessità di tale distinguo a causa dell'impossibilità di effettuare verifiche e ispezioni in merito all'orario di lavoro dei lavoratori autonomi.
Se ciò è vero come potranno verificare l'orario di lavoro dei "falsi” lavoratori autonomi?
Non è altro che un modo di abdicare dalle proprie responsabilità e di incoraggiare i datori di lavoro senza scrupoli a identificare sempre nuove forme di lavoro autonomo "falso” per aggirare la legge.
Dobbiamo respingere questa proposta della Commissione.
(FI) Signora Presidente, innanzi tutto desidero ringraziare il commissario Tajani per il suo eccellente operato, nonché per il suo intervento di poco fa, quando ha molto lodevolmente indicato che stiamo discutendo non di sicurezza e di ore di lavoro alla guida, bensì di ore trascorse a lavorare.
Dobbiamo avere rispetto del fatto che in Europa esistano piccole e medie imprese che svolgono la loro attività e creano posti di lavoro, e questo provvedimento sarebbe uno smacco per i piccoli imprenditori, specie nel contesto dell'attuale crisi economica.
Circa due settimane fa abbiamo avuto in questa sede un'accesa discussione su come le piccole e medie imprese mantengano in funzione tutta l'economia europea.
Ora ci troviamo di fronte alla questione concreta di decidere se sostenerle o meno.
Il commissario Tajani ha indicato ciò su cui dobbiamo vigilare e quanto si debba fare per garantire che gli autotrasportatori autonomi possano continuare a lavorare dopo le ore trascorse alla guida.
Vicepresidente della Commissione. - Signora Presidente, onorevoli deputati, io vorrei tranquillizzare i parlamentari che hanno manifestato perplessità in merito al testo che stiamo discutendo.
Non è assolutamente in gioco la sicurezza stradale, ripeto, è una mia priorità battermi per cercare di ridurre il numero degli incidenti sulle strade.
Credo che non dobbiamo confondere l'orario di lavoro con il tempo di guida.
Capisco benissimo le osservazioni fatte: il lavoratore autonomo può lavorare prima, dopo, essere stanco quando si mette alla guida, ma io credo che in nessun lavoro si possa controllare un lavoratore autonomo.
Ovviamente il lavoratore autonomo è anche conscio di quello che fa, può anche caricare un camion e aspettare e riposarsi due ore, tre ore, quattro ore, quindi poi rimettersi anche alla guida in condizioni ottimali per quanto riguarda la sicurezza.
È molto difficile, infatti, poter controllare qualsiasi tipo di lavoratore autonomo, qualsiasi artigiano, qualsiasi piccolo imprenditore, che poi sono le donne e gli uomini che rappresentano l'ossatura dell'economia della nostra Unione europea.
Detto questo, noi ci preoccupiamo di garantire il lavoro e la sicurezza dei lavoratori dipendenti e di quei lavoratori che sono apparentemente indipendenti, ma in realtà sono lavoratori dipendenti.
Ecco perché la Commissione - e credo la relatrice sia in sintonia con la posizione della Commissione - vuole che si inserisca sotto il tetto del controllo legislativo anche il lavoro dei "finti autonomi" o "finti indipendenti".
Ecco, questo credo che sia un segnale importante, questa normativa è una normativa che risponde alle esigenze reali, mi pare che sia giusto sottolineare ancora una volta quanto sia importante fare un ulteriore passo in avanti.
Ecco perché chiedo al gruppo socialista e al gruppo dei verdi di riflettere sulle osservazioni che sono state fatte e comprendere che, da parte della Commissione, la sicurezza stradale è e rimane una priorità, ma questa normativa non incide in quel settore, ma punta soltanto a regolamentare meglio il tempo di lavoro soprattutto dei lavoratori che dipendono dai settori dell'autotrasporto e di regolare il tempo, di assimilare i "finti indipendenti" ai "veri dipendenti" perché in realtà non si tratta di lavoratori autonomi, ma di lavoratori che comunque sono di fatto dipendenti.
Ecco, per questo volevo tranquillizzare ancora una volta tutti coloro che avevano espresso delle perplessità, perché ritengo che il testo che si può approvare sia un buon testo che va nella direzione generale degli interessi dei cittadini europei.
relatore. - (EL) Signora Presidente, ringrazio il commissario per il suo intervento molto chiaro e per i suoi chiarimenti ex-post. Mi riferisco alle rassicurazioni rivolte al Parlamento del fatto che il suo principale obiettivo sia la sicurezza stradale e, contestualmente, la salvaguardia della competitività dell'economia europea e il sostegno alle piccole e medie imprese.
Ringrazio tutti i colleghi dei loro pareri e desidero far emergere che questo è proprio il tipo di dialogo che vogliamo continuare a incoraggiare votando contro l'emendamento n. 54 che intende respingere la proposta della Commissione.
Chiedo pertanto ai colleghi di votare contro l'emendamento n. 54, affinché il dialogo prosegua e possiamo aiutare i lavoratori che vengono sfruttati e che dichiarano di essere "falsi” lavoratori autonomi.
Vogliamo contribuire a migliorare l'occupazione nel settore dei trasporti stradali, salvaguardando appieno la sicurezza stradale in base alla normativa che si applica a tutte le tipologie di autotrasportatori e con riferimento agli orari di lavoro previsti dalla direttiva che abbiamo di fronte.
Desidero ricordare ai colleghi di aver inviato a tutti un articolo tratto da un quotidiano tedesco che illustra con degli esempi come il rischio nella guida non derivi tanto da un eccesso di lavoro, quanto piuttosto dall'utilizzo inadeguato del tempo che ciascuno ha a sua disposizione, indipendentemente dallo status di lavoratore dipendente o autonomo, che è irrilevante.
Ciò che è importante è che ciascuno si assuma le responsabilità delle proprie azioni, comportandosi al volante da persona matura e consapevole dei propri obblighi all'interno della società.
Non raggiungeremo tale risultato ponendo degli ostacoli al lavoro.
Con il suo riferimento al settore dell'edilizia, l'onorevole Cremers ha palesato le intenzioni di tutti coloro che sostengono tali punti di vista nel periodo pre-elettorale.
La discussione è chiusa.
La votazione si svolgerà martedì 5 maggio 2009.
8.
Programma di sostegno alla ripresa economica tramite la concessione di un sostegno finanziario comunitario a favore di progetti nel settore dell'energia (
a nome del gruppo PPE-DE. - (DE) Signora Presidente, dopo una breve consultazione con il relatore, abbiamo concordato che i paragrafi 2, 3 e 5 della risoluzione legislativa dovrebbero essere corretti.
Suggerirei il seguente testo in inglese per il paragrafo 2:
(EN) "Ritiene che l'importo di riferimento indicato nella proposta legislativa possa essere compatibile con il quadro finanziario pluriennale solamente se quest'ultimo viene rivisto”;
Nel paragrafo 3, la prima frase dovrebbe essere stralciata, lasciando inalterato il resto: 'Ricorda che è necessario evitare qualsiasi riassegnazione che possa avere un impatto negativo...” eccetera
Paragrafo 5: "Nota che, poiché il finanziamento del programma p stato approvato, il processo legislativo può essere completato”.
Seguito dato alle posizioni e risoluzioni del Parlamento: vedasi processo verbale
Illustrazione del programma della Presidenza svedese (discussione)
L'ordine del giorno reca la dichiarazione del presidente in carica del Consiglio sull'illustrazione del programma della presidenza svedese.
presidente della Commissione. - (EN) Signor Presidente, non sono tempi comuni e, di conseguenza, questa non sarà una presidenza comune.
Oltre al solito carico legislativo, la presidenza svedese affronterà sfide politiche di altra natura e nessuno è più adatto a tale compito del primo ministro Reinfeldt e dell'intera squadra della presidenza svedese.
Oggi desidero porre l'accento su due delle principali sfide politiche che si presenteranno all'Unione europea nei prossimi sei mesi: la gestione della crisi economica e la negoziazione di un ambizioso accordo internazionale in materia di cambiamento climatico a Copenhagen.
La peggiore crisi economica e finanziaria a memoria d'uomo continua a produrre effetti devastanti nelle nostre comunità e famiglie, mentre la disoccupazione è in netto aumento.
La ripresa dell'economia ha la massima priorità e l'azione congiunta dell'Unione europea ha condotto a un impegno fiscale senza precedenti, che sta portando risultati concreti.
Gli Stati membri hanno inoltre dimostrato solidarietà fra loro, ad esempio raddoppiando il tetto per il sostegno alla bilancia dei pagamenti per i paesi al di fuori della zona euro, portandolo a 50 miliardi di euro.
E' ora necessario attuare il pacchetto per la ripresa in ogni suo aspetto, affinché si traduca nella creazione di posti di lavoro e nella promozione delle attività economiche sul campo.
Giudico essenziale dare la priorità alle misure che limitino la disoccupazione e favoriscano il reinserimento nel mercato del lavoro.
Su questo fronte, possiamo partire dall'esito del vertice sull'occupazione tenutosi a maggio su iniziativa della Commissione, di concerto con le presidenze ceche, svedese e spagnola: occorre infatti mettere in pratica l'impegno congiunto a favore dei giovani e dell'occupazione.
La competenza per la politica del mercato del lavoro spetta ovviamente agli Stati membri, ma possiamo e dobbiamo utilizzare gli strumenti comunitari esistenti per assistere gli Stati membri nel mantenimento dei posti di lavoro e nella formazione dei lavoratori per le professioni del futuro.
Proprio per questa ragione, la Commissione europea presenterà a breve una proposta volta a semplificare le procedure dei Fondi strutturali e a revocare l'obbligo di cofinanziamento nazionale per il Fondo sociale europeo per il 2009 e il 2010.
Ridistribuiremo inoltre le risorse in modo da finanziare un nuovo strumento di microcredito per l'occupazione e l'inclusione sociale.
Mi auguro che questo Parlamento darà il suo appoggio.
Le proposte della Commissione, elaborate sulla scorta della relazione de Larosière richiesta lo scorso ottobre, getteranno le basi per il consolidamento della vigilanza e della regolamentazione dei mercati finanziari.
Inoltre, grazie alle proposte già avanzate - molte delle quali già approvate dal Parlamento e dal Consiglio, altre ancora in fase decisionale - stiamo realmente assumendo il ruolo di capofila nella riforma del sistema finanziario internazionale, e sono certo che proseguiremo in questa direzione con il G20 di Pittsburgh di settembre.
Al fine di costruire una nuova economia, è essenziale che tutti questi fascicoli registrino dei progressi nei prossimi sei mesi, perché - ed è bene che non ci siano fraintendimenti al riguardo - dopo la crisi l'economia non può essere e non sarà più come prima.
Occorre ricostruire il nostro modello economico e riportare i valori al ruolo che loro compete, al centro dell'economia sociale di mercato.
Occorre creare un'economia e una società basate sulle opportunità, sulla responsabilità e sulla solidarietà; un'economia che dovrà reinventare le proprie fonti di crescita perché non potrà fare affidamento in eterno sugli stimoli monetari e fiscali; un'Europa caratterizzata da mercati aperti e funzionanti, da una crescita intelligente e verde, da una più efficace regolamentazione e vigilanza dei mercati finanziari; un'Europa che potenzi il proprio mercato unico e sfrutti appieno il proprio potenziale; un'Europa che resista alle tendenze particolariste e protezioniste.
A proposito del cambiamento climatico, l'Europa è già la prima regione al mondo a perseguire degli obiettivi esaustivi e vincolanti in materia di clima ed energia.
Sono fiero della collaborazione instauratasi tra la Commissione, il precedente Parlamento e il Consiglio per varare la normativa in materia, e desidero cooperare con voi e con la presidenza in vista di Copenhagen.
Il nostro ruolo di capofila ha incontrato un vasto apprezzamento in occasione del G8 e del Forum delle maggiori economie tenutisi a L'Aquila la scorsa settimana.
Avrete saputo dei progressi compiuti in quelle sedi: per la prima volta, i partecipanti si sono impegnati a contenere l'aumento della temperatura entro i 2 C per rispettare i dettami della climatologia.
Si tratta senza dubbio di un apprezzabile passo in avanti, ma non dobbiamo illuderci: le nostre ambizioni e i nostri impegni non sono ancora condivisi dagli altri.
L'Europa supera il resto del mondo di diverse misure, il che, ad essere sinceri, mi preoccupa, ad appena 145 giorni da Copenhagen.
Nelle prossime settimane intensificheremo la collaborazione con i partner internazionali per garantire che a Copenhagen vengano definiti impegni chiari; è inoltre necessario compiere progressi sugli strumenti necessari a sostenere i paesi in via di sviluppo e promuovere il trasferimento di tecnologie.
A settembre la Commissione avanzerà delle proposte in merito ai finanziamenti, in modo da raggiungere un consenso europeo e negoziare con gli altri.
Ovviamente l'agenda sul cambiamento climatico è inestricabilmente legata a un'altra priorità: la sicurezza energetica.
Oggi la Commissione adotterà le proposte sul consolidamento delle norme comunitarie in materia di sicurezza dell'approvvigionamento di gas e potenziamento della solidarietà fra gli Stati membri, che confido la presidenza svedese porterà avanti con il vostro sostegno.
Sono queste le priorità (giustamente) più eclatanti.
Ma i prossimi sei mesi ci riservano molti altri compiti da svolgere.
Mi permetto di segnalarvi il programma di Stoccolma, nell'ambito del quale la Commissione ha presentato di recente un progetto ambizioso, che colloca il cittadino al centro delle politiche in materia di giustizia, libertà e sicurezza e trova il giusto equilibrio tra sicurezza e tutela delle libertà civili e dei diritti fondamentali.
Quasi dall'inizio del decennio, l'Unione europea conduce un dibattito istituzionale interno: le modifiche al trattato in vigore sono indispensabili per consentire all'Unione di operare democraticamente ed efficacemente dopo l'allargamento.
Auspico che la ratifica del trattato di Lisbona avvenga nei prossimi mesi, in modo tale da applicarne le disposizioni e dedicarci al programma politico che ho appena delineato.
E' importante definire l'iter, ma è ancora più importante discutere della sostanza.
Se si procede nella direzione desiderata, la presidenza svedese, al pari della successiva presidenza spagnola, dovrà monitorare la complessa transizione verso il nuovo trattato, a cui la Commissione e il Parlamento dovranno apportare il massimo contributo.
L'Unione europea si è costantemente reinventata, dalla vocazione iniziale di guarire un continente devastato dalla guerra alla creazione del mercato interno, fino alla riunificazione dell'Europa.
Negli ultimi cinquant'anni, l'Unione ha puntualmente superato le aspettative, dissipando ogni dubbio.
Sono certo che sapremo affrontare anche questa nuova sfida: gettare le basi per l'economia intelligente e verde del futuro.
Riusciremo nel nostro intento se rispetteremo il più importante insegnamento che abbiamo tratto da mezzo secolo di integrazione europea: l'Unione europea compie dei progressi laddove tutte le parti cooperino in uno spirito di apertura, fiducia e partenariato.
Il programma della presidenza svedese riconosce questa verità; l'Unione europea è dunque pronta a fare la propria parte, e confido che lo sia anche questo Parlamento.
(Applausi)
Signor Presidente, di norma non mi rivolgo a lei, ma oggi, per la prima volta, le dedicherò un minuto.
Innanzi tutto, onorevole Buzek, le rendo omaggio in quanto protagonista della resistenza e co-fondatore di Solidarność, l'uomo della Slesia che non ha mai dimenticato le proprie radici, la propria storia e i propri valori.
Il gruppo del Partito popolare europeo (Democratico Cristiano) è inoltre fiero di aver persuaso la stragrande maggioranza degli eurodeputati - compreso l'onorevole Schulz - a eleggerla presidente di 500 milioni di cittadini.
Sì, signor Presidente, la sua elezione rappresenta il simbolo dell'Europa aperta, tollerante e politica propugnata dal gruppo PPE e dalla maggioranza degli onorevoli colleghi qui presenti.
Signor Presidente in carica del Consiglio, signor Presidente della Commissione, da voi ci attendiamo che l'azione costituisca il leitmotiv della presidenza svedese nei prossimi sei mesi: in altre parole, crediamo che, di fronte alla duplice sfida dell'economia e del cambiamento climatico, l'Europa debba agire di più e più rapidamente, al fine di superare la crisi realizzando appieno la nostra economia sociale di mercato.
Sono fermamente convinto che sarà solo ed esclusivamente la vitalità dell'economia a permetterci di condurre la politica autenticamente sociale di cui abbiamo bisogno.
Se davvero vogliamo ottenere la ripresa, e vogliamo che parta dall'Europa e non dall'Asia, come si prevede, allora dobbiamo assolutamente e immediatamente accelerare il processo.
Al termine della crisi, vincerà chi avrà puntato sull'innovazione e sulla formazione: in parole povere, sull'azione.
In tale ottica, il gruppo PPE propone, tra le altre cose, di accrescere il sostegno alle piccole e medie imprese, che rivestono un ruolo fondamentale nel mantenimento e nella creazione di posti di lavoro.
Insisto inoltre nel dire che la crisi economica non richiede una risposta nazionale, bensì europea.
Peraltro, i nostri concittadini ne sono persuasi: basti considerare i sondaggi d'opinione condotti nei vari paesi, che danno per convinti il 66 per cento dei cittadini tedeschi e il 70 per cento degli europei.
Agire di più e più rapidamente: è sempre questo, Presidente Reinfeldt, Presidente Barroso, che il gruppo PPE si attende da voi nella lotta al cambiamento climatico.
All'Europa spetta la responsabilità, sotto la vostra guida, di diventare capofila internazionale in questo ambito, che tutti considerano urgente e prioritario.
Quale migliore occasione di agire e accelerare questo processo della conferenza sul cambiamento climatico che si terrà a Copenhagen a dicembre, in altre parole nel nostro territorio?
Nell'ambito del cambiamento climatico, l'Europa ha dimostrato di essere, senza ombra di dubbio, in grado di agire qualora lo voglia.
Il nostro compito consiste ora nello sfruttare questo potenziale, affinché alle nostre forze si uniscano anche quelle del resto del mondo: mi riferisco naturalmente agli Stati Uniti, che devono passare dalle promesse ai fatti, ma anche ai paesi emergenti, quali Cina, India e Brasile, che non possono più ignorare la propria grave responsabilità rispetto al riscaldamento globale.
Giudicheremo dunque la presidenza svedese dal modo in cui gestirà la crisi e dai risultati ottenuti in ambito ambientale.
Concludo dicendo che, per intervenire con risolutezza su questi due fronti, l'Europa deve essere dotata di un adeguato assetto istituzionale.
Gli eventi dello scorso anno ci hanno dimostrato che, sulla base dello stesso trattato e dello stesso, datato principio di unanimità, l'Europa può sì progredire, ma rischia allo stesso modo di giungere a un nulla di fatto.
E' una questione di volontà politica, Presidente Reinfeldt e Presidente Barroso.
Accelerate le cose: è questa la richiesta del gruppo PPE per i prossimi sei mesi, e confidiamo nella presidenza svedese.
Accelerate le cose: è stata questa la richiesta formulata dai cittadini europei con l'elezione dell'attuale Parlamento ed è questo che dobbiamo dar loro se vogliamo che, tra cinque anni, cresca l'affluenza alle urne.
(Applausi)
a nome del gruppo S&D. - (DE) Signor Presidente, signor Primo Ministro Reinfeldt, onorevoli colleghi, la presidenza svedese coincide con un'epoca di nuovi inizi per le istituzioni.
Non solo è stato eletto un nuovo Parlamento europeo, ma l'Europa si trova anche in un momento di transizione dal trattato di Nizza al trattato di Lisbona, nonché - come ben sappiamo - in un'epoca di incertezza. Ciononostante, avvertiamo l'esigenza di decisioni politiche chiare nei settori dell'economia, della finanza, del mercato del lavoro e del clima sia in seno all'Unione europea che negli Stati membri.
Il presidente in carica del Consiglio ha affrontato l'argomento e condivido gran parte delle sue affermazioni.
Il cambiamento climatico è senza dubbio la questione più urgente e il presidente gli ha assegnato la giusta priorità.
Allo stesso modo, è vero che la crisi occupazionale richiede una soluzione immediata e pertinente.
Le chiediamo dunque, nel corso della sua presidenza, di esortare gli Stati membri a considerare seriamente i piani d'investimento e di ripresa economica, più di quanto non abbiano fatto finora.
Ci occorre soprattutto un'adeguata tutela dei posti di lavoro, ma immediatamente, non l'anno prossimo, perché la minaccia è attuale.
Ci attendiamo che assegniate la massima priorità al mercato del lavoro e alla stabilità del posto di lavoro in qualunque loro forma, ad esempio coniugando la tutela ambientale con la politica industriale - una soluzione molto intelligente.
A proposito della garanzia del posto di lavoro, desidero farle il seguente appunto, Presidente Reinfeldt: a mettere in serio pericolo i posti di lavoro europei e, ancor di più, a compromettere la coesione sociale è la giurisprudenza della Corte di giustizia europea.
Come ha detto poc'anzi, lei viaggia molto in Svezia e in Europa.
Lo stesso vale per noi e sentiamo spesso i cittadini protestare perché non vogliono un'Europa in cui le imprese si trasferiscono di paese in paese per abbassare il livello salariale.
Occorre dunque l'intervento dell'Unione europea.
(Applausi)
Questo intervento si rende necessario a seguito delle sentenze emesse dalla Corte di giustizia europea nelle cause Laval, Viking, Rüffert e Lussemburgo.
Sono misure di cui voi - e lei in particolare, perché la Svezia risente di questa politica e di questa giurisprudenza infelici - dovrete occuparvi durante la presidenza.
E' inoltre necessario affrontare un altro problema istituzionale: la procedura per la nomina della prossima Commissione.
A tale proposito, ho l'impressione che, in un certo qual modo, non solo lei, ma tutti i suoi colleghi in seno al Consiglio abbiate risentito del rinnovamento istituzionale e delle incertezze sul trattato cui fare riferimento e che nessuno abbia un quadro chiaro della situazione.
Sembriamo un po' la Pippi Calzelunghe di Astrid Lindgren a Villa Villacolle, quando dice che farà il mondo così come lo vuole: meraviglioso!
Se nomineremo il presidente della Commissione sulla base del trattato di Nizza, avremo venti commissari, nel qual caso desidero sapere quale paese rinuncerà al proprio commissario.
Ovviamente, il Consiglio opporrà un netto rifiuto perché non vuole scatenare un bagno di sangue a porte chiuse.
Ci si presenta dunque una splendida soluzione: inizialmente nomineremo il presidente sulla base del trattato di Nizza, ma passerà un paio di mesi prima che venga formata la Commissione e, a quel punto, il popolo irlandese avrà votato e sarà possibile far entrare in vigore il trattato di Lisbona.
Poi potremo proseguire le votazioni sulla base del nuovo trattato.
Grandioso!
Siamo una comunità basata sul diritto - o almeno è quello che credevo finora - ossia fondata sulle leggi in vigore: in questo caso, il trattato di Nizza.
Sia detto per inciso: qualcuno, in quanto guardiano dei trattati, è tenuto innanzi tutto a definire la base giuridica da applicarsi, e quel qualcuno è il presidente della Commissione; eppure, non gli ho sentito profferir parola sull'argomento.
Desidero dunque formulare chiaramente le nostre richieste.
Le avevo proposto, signor Primo Ministro, di non disporre subito la formalizzazione della candidatura e lasciare che il suo candidato riferisse innanzi tutto al Parlamento sulle sue proposte per la ripresa dell'economia, la tutela dei posti di lavoro, la proposta di direttiva sui servizi pubblici e l'iniziativa per il miglioramento della direttiva sul distacco dei lavoratori, di lasciare che garantisse al Parlamento la facoltà di condurre una valutazione dell'impatto sociale delle iniziative della Commissione.
Avremmo potuto discutere tutti questi aspetti con il candidato settimane fa, per valutare se le sue proposte potessero o meno valergli il voto della maggioranza di quest'Assemblea.
A quel punto, avrebbe potuto decidere di formalizzare la candidatura.
Avete però intrapreso una strada diversa: avete deciso di formalizzare la nomina prima di inviarci il candidato.
Temo che sia stato un errore e che, salvo un suo notevole sforzo, questo candidato non otterrà la maggioranza dei voti in quest'Aula.
(Applausi)
Mi preme dirlo apertamente, così da mettere in chiaro fin dall'inizio quale sarà, con ogni probabilità, il principale motivo di scontro durante la sua presidenza.
Ci attendiamo chiarezza istituzionale e impegno a livello socio-politico, e credo che appoggeremo il vostro intervento sulla politica climatica.
Signor Presidente, mi sono attenuto al mio tempo di parola solo per lei.
Come noterà, tra pochi secondi si concluderanno i sei minuti concessimi.
Non dovrà riprendermi: so che era sua intenzione farlo, ma non intendo concederle questo piacere.
(Applausi)
Signor Presidente, in primo luogo desidero dire al presidente in carica del Consiglio Reinfeldt che il gruppo dell'Alleanza dei Democratici e dei Liberali per l'Europa appoggerà appieno le priorità della presidenza svedese: la ratifica del trattato di Lisbona, che naturalmente ci aspettiamo venga attuato presto e in forma integrale; i preparativi per il vertice di Copenhagen sul cambiamento climatico, di cui si è già parlato e che sosteniamo appieno; e infine il programma di Stoccolma.
Inoltre - ed è questo l'oggetto del mio intervento, signor Presidente Reinfeldt - desidero rivolgerle alcune considerazioni su una questione citata in ogni discorso di quest'Assemblea: la gestione della crisi economica e finanziaria.
Lei si trova ad assumere la guida del Consiglio Europeo in un momento ben preciso, ed è bene che sia propria la Svezia a detenere la presidenza del Consiglio considerando la vostra esperienza specifica nel campo: negli anni '90 la Svezia ha infatti attraversato una crisi nel settore immobiliare, la stessa crisi economica che si verifica adesso su scala europea e mondiale.
Sempre negli anni '90, siete incorsi anche in una crisi finanziaria, e avete risolto tutti i vostri problemi intervenendo direttamente sul settore finanziario.
La invito ad agire esattamente nello stesso modo a livello comunitario, perché è quello che ci serve.
Stiamo tentando di contrastare la crisi economica e finanziaria con 27 approcci diversi nei vari paesi: non può funzionare.
Auspichiamo che lei, signor Presidente Reinfeldt, metta a frutto l'esperienza maturata in Svezia, che ha avuto buon esito a differenza del Giappone, dove l'economia è in stagnazione da tempo.
La Svezia ha superato la crisi grazie alla risoluzione immediata dei problemi del settore finanziario, che finora non sono stati affrontati in Europa.
Si parte invece dal presupposto che il Regno Unito possa nazionalizzare le proprie banche mentre altri paesi, soprattutto la Francia, possono ricapitalizzarle; in Germania si lavora all'istituzione di "banche cattive” e nei paesi del Benelux si sperimenta un misto di tutte queste soluzioni.
Manca un approccio unico.
Gli Stati Uniti stanno stabilizzando le proprie banche ed eliminando i prodotti tossici, mentre noi siamo ancora alle prese con gli stessi problemi.
Le chiedo dunque di avvalersi della sua esperienza al fine di presentare un piano di salvataggio unico per il settore finanziario europeo, che getti le basi per il piano di ripresa.
In sua assenza, non avverrà nessuna ripresa economica, le banche non torneranno a concedere prestiti e così via.
E' questa la nostra priorità assoluta.
(EN) In secondo luogo, auspichiamo che lei, di concerto con la Commissione, riesca a presentare anche un nuovo piano di ripresa, visto che 27 diversi piani non condurranno ai risultati necessari nei prossimi anni.
E' indispensabile che il Consiglio e la Commissione prendano in mano la questione.
So che, allo stato attuale, esistono 27 piani di ripresa nazionali, che però contengono diverse misure protezioniste.
E' sua responsabilità, signor Presidente Reinfeldt, riferire ai suoi colleghi che è più opportuno affrontare il problema, di comune accordo con la Commissione, con l'elaborazione di un solo piano di ripresa e lo stanziamento di risorse per le energie sostenibili e la nuova economia.
Ritengo che, grazie all'esperienza maturata in Svezia negli anni '90, lei sia la persona giusta al posto giusto, in grado di conseguire gli obiettivi che finora abbiamo mancato: l'elaborazione di una strategia unica per contrastare la crisi economica e finanziaria nell'Unione europea.
(Applausi)
a nome del gruppo Verts/ALE. - (DE) Signor Presidente, signor Presidente in carica del Consiglio Reinfeldt, signor Presidente Barroso, l'onorevole Schulz ha già espresso tutte le riserve istituzionali che il mio gruppo nutre da tempo riguardo alla prossima nomina del presidente della Commissione.
Concordiamo con lui.
Auspichiamo che l'intera Commissione e tutti i funzionari ad alto livello dell'Unione europea siano eletti secondo le disposizioni del trattato di Lisbona e non retrocederemo di un passo.
Colgo però l'opportunità, signor Presidente Barroso, per esporre le ragioni politiche dietro ai dubbi del mio gruppo, nonché la nostra convinzione che lei non sia capace, dal punto di vista politico, di adottare le misure che giudichiamo necessarie in Europa nell'attuale contesto.
Si prenda ad esempio la tanto citata necessità di una nuova regolamentazione dei mercati finanziari.
Si sono succeduti vertici del G8 e del G20, G8 allargati, incontri europei: quali progressi abbiamo ottenuto?
Se consideriamo la situazione attuale e la mettiamo a confronto con il gioco del Monopoli che tutti conosciamo, osserviamo che le banche sono state ristabilite, sono passate per il "Via” senza andare in prigione e hanno incassato centinaia di milioni con il beneplacito pubblico, per poi riprendere semplicemente il gioco.
Non credo che chi prevede un nuovo, inevitabile tracollo sia un uccello del malaugurio.
Presidente Barroso, cosa è stato del suo vigoroso intervento?
Dove sono i suoi risultati concreti?
Non ne vediamo traccia.
(Applausi)
Per quanto riguarda la politica in materia di cambiamenti climatici, lei sa bene che durante tutta la campagna per le elezioni europee il gruppo Verde/Alleanza libera europea ha difeso il New Deal verde.
Crediamo che i provvedimenti da lei ripetutamente messi in atto negli ultimi cinque anni, Presidente Barroso, siano completamente sbagliati, e mi riferisco al perseguimento di strategie economiche a discapito delle politiche ambientali e in materia di cambiamenti climatici.
Questo approccio è ormai datato e va abbandonato.
E' necessario riflettere su uno sviluppo economico sostenibile e allineare gli obiettivi di tutela climatica con quelli ambientali: tale approccio gioverà all'economia e creerà centinaia di migliaia, se non milioni, di posti di lavoro.
Il commissario Piebalgs ne ha dimostrato la validità nel settore dell'energia, conducendo uno studio sugli ultimi mesi.
Secondo la nostra esperienza, Presidente Barroso, lei non è in grado di proseguire il New Deal verde.
In sintesi, posso solo dire che, nel settore della tutela climatica, gli europei si sono distinti negli ultimi mesi per la loro improvvisa titubanza (con domande del tipo: quanto in là vogliamo effettivamente spingerci con gli obiettivi di riduzione?) e taccagneria.
Purtroppo è una considerazione valida per la stessa Svezia.
L'istituzione di un Fondo internazionale per la tutela climatica, destinato ai paesi poveri, è miseramente fallita e il fatto che gli svedesi vogliano sottrarre risorse allo sviluppo per destinarle alla tutela climatica rappresenta un gioco a somma zero, del tutto inaccettabile per i paesi più poveri.
Dobbiamo porre fine quanto prima alla taccagneria e alla titubanza improvvise che hanno investito l'Unione europea.
(Applausi)
Signor Presidente Reinfeldt, concludo con una nota positiva.
Siamo pronti a scontrarci con lei sulla nuova definizione della strategia di Lisbona e a collaborare con lei in questo campo.
Lei ha detto che risolverà la questione entro la fine dell'anno, e noi l'aiuteremo a raggiungere questo obiettivo.
Inoltre, saremo con lei se vorrà intensificare l'impegno per il partenariato orientale e la Russia, purché l'attenzione verso una politica concreta in materia di cambiamento climatico sia un impegno coerente, dal titolo fino alle clausole scritte in piccolo del programma svedese.
(Applausi)
a nome del gruppo ECR. - (PL) Signor Presidente, desidero innanzi tutto porgerle le mie più vive congratulazioni per l'elezione di ieri, l'elezione di un ottimo presidente, il nuovo capo del Parlamento.
Come lei ben sa, signor Presidente, mi esprimo in questi termini non solo in quanto uomo politico polacco, ma anche a titolo personale: ho conosciuto mia moglie grazie a lei, ottenendo così quello che resta il più grande successo della mia vita.
Congratulazioni e i miei migliori auguri per il suo incarico.
Il gruppo dei Conservatori e Riformisti europei ha ascoltato con grande attenzione il suo discorso, signor Primo Ministro, e sono lieto di dirle che condividiamo le sue posizioni su molti punti.
Attribuisco particolare importanza alla sua decisione di intervenire fattivamente per contrastare la crisi.
La crisi economica, la più grave per la nostra civiltà dagli anni '30 a questa parte, sta suscitando paure ingiustificate in tutta Europa, nei paesi ricchi e in quelli più poveri, a nord e a sud.
Sono lieto che abbia annunciato una lotta propositiva alla crisi e che individui priorità da noi condivise: maggiore liberalizzazione dei mercati e maggiore apertura al libero scambio.
E' questa la ricetta per la crescita economica del nostro continente e dell'Unione europea.
Signor Primo Ministro, condividiamo anche l'importanza che lei attribuisce alla lotta al cambiamento climatico.
So che, in questo ambito, lei coltiva progetti ambiziosi che desidero incoraggiare.
La questione del cambiamento climatico dimostra chiaramente che oggi viviamo non solo in un'Europa unita, bensì in un mondo unito, in cui i pericoli coinvolgono tutti e devono essere affrontati efficacemente.
Mi compiaccio inoltre che lei abbia definito la lotta alla criminalità un serio problema dell'Unione europea.
Sono convinto che, vista la competenza della Svezia nel genere del romanzo giallo, sotto la sua guida riusciremo a conseguire progressi anche nella lotta alla criminalità.
E' inoltre significativo - e sono lieto che di recente ne abbiate parlato sia lei, sia il suo ministro degli Affari esteri - che la sua presidenza voglia esaminare attentamente i nostri vicini e prendere una posizione che spero sarà favorevole all'allargamento dell'Unione europea.
Non dobbiamo dimenticare che, al di là delle frontiere orientali dell'Unione, vi sono paesi del tutto legittimati a entrare nello spazio di democrazia e ricchezza di cui oggi beneficiamo.
Mi duole dirle che il mio gruppo è in disaccordo con lei su un unico punto: la ratifica del trattato di Lisbona.
Lei ha parlato di democrazia nel contesto del trattato di Lisbona, e non a torto.
Occorre infatti ricordare che il popolo irlandese ha respinto il trattato proprio con un referendum democratico.
Se rispettiamo la democrazia, dovremmo rispettare anche il voto del popolo irlandese.
Signor Primo Ministro, mi auguro che le sue priorità, per la maggior parte condivise dal gruppo ECR, le consentiranno di guidare l'Europa con successo e di affrontare incisivamente la crisi, che, allo stato attuale, rappresenta il nostro principale problema.
(Applausi)
a nome del gruppo GUE/NGL. - (DE) Signor Presidente, signor Primo Ministro Reinfeldt, onorevoli colleghi, la presidenza svedese ha presentato un programma ambizioso, che comprende una proposta sull'aumento della trasparenza.
Il bisogno di trasparenza si fa infatti particolarmente acuto nel contrastare la crisi che stiamo attraversando.
Molti credono che la crisi sia stata scatenata nei lontani Stati Uniti, ad opera di alcuni avidi banchieri.
I capi di governo degli Stati membri dell'Unione sembrano essere stati del tutto estranei alla crisi, semplici parti innocenti.
Quelli che si gloriano della loro innocenza non fanno nulla per contrastare la crisi.
Credo che la trasparenza imponga anche un confronto sulle mancanze politiche che hanno contribuito alla crisi, e ovviamente sui dirigenti bancari.
La trasparenza è di moda nel capitalismo da casinò.
Attendiamo con interesse gli sviluppi della strategia per il Mar Baltico e apprezzerei che il presidente in carica del Consiglio si concentrasse sul dialogo con la Russia.
Esorto inoltre l'Unione europea ad appoggiare gli impegni assunti dal presidente Obama e dal presidente Medvedev sul disarmo nucleare - un'opportunità che l'Unione deve mettere a frutto.
La presidenza svedese vuole portare avanti l'armonizzazione del diritto in materia d'asilo e accrescere l'attrattiva dell'Unione europea agli occhi dei lavoratori migranti.
La politica in materia d'asilo dovrà procedere di pari passo con gli interventi per lo sviluppo: a nostro parere, è un aspetto positivo, ma lungo le frontiere esterne dell'Unione europea, rigorosamente sorvegliate, e soprattutto nel Mediterraneo, migliaia di persone muoiono ogni anno nella ricerca di un rifugio dalle persecuzioni, dalla povertà, dalle catastrofi naturali e dai conflitti.
Nonostante i dispendiosi sistemi di controllo delle frontiere, monitoraggio e acquisizione di dati per arrestare l'immigrazione clandestina, il gruppo confederale della Sinistra unitaria europea/Sinistra verde nordica si appella affinché i rifugiati e gli immigrati ricevano un trattamento dignitoso e le politiche economiche e commerciali vengano modificate per contrastare le vere cause che costringono un cittadino straniero a chiedere lo status di rifugiato.
La presidenza svedese auspica un mercato del lavoro più inclusivo per raggiungere la piena occupazione e, a tal fine, mira ad avviare una riforma del mercato del lavoro e a introdurre misure per l'uguaglianza di genere.
Anche noi siamo favorevoli a una strategia incentrata su procedure di lavoro efficaci, che conduca a un aumento dei salari e all'introduzione di un minimo salariale vincolante in tutti i 27 Stati membri.
Auspichiamo che l'Unione europea concordi l'obiettivo di fissare il minimo salariale ad almeno il 60 per cento del salario medio nazionale, per evitare che i cittadini si riducano in condizioni di povertà pur svolgendo una professione remunerativa.
Accolgo con particolare favore le sue parole su Cipro e le auguro ogni successo nell'attuazione dei suoi ambiziosi obiettivi a contrasto del cambiamento climatico.
a nome del gruppo EFD. - Signor Presidente, onorevoli colleghi, ho apprezzato della Presidenza svedese l'aver sottolineato temi che interessano i nostri concittadini, i nostri elettori, vale a dire l'ambiente e il clima, la crisi finanziaria, la tutela del posto di lavoro e la lotta alla criminalità, perché bisogna essere in sintonia con chi ci ha votato per fare bene il nostro lavoro.
Noi non siamo né migliori né peggiori dei nostri elettori, ma penso che sia importante essere in sintonia con quello che loro ci chiedono e questi punti mi sembra vadano nella direzione che ho indicato.
Poi, naturalmente, dalle proposte bisogna passare ai fatti concreti e qui ci misureremo soprattutto nel processo di codecisione, in quanto saremo noi Parlamento e voi Consiglio a stabilire quelle norme che regoleranno la vita, gli affari e gli interessi dei nostri elettori e penso che questo sia il compito fondamentale di noi legislatori.
Dobbiamo superare la crisi di sfiducia che indubbiamente esiste.
La scarsa partecipazione alle elezioni di questo Parlamento ne è un sintomo e per fare questo noi dobbiamo essere proprio in sintonia con la volontà dei nostri elettori.
Dobbiamo anche evitare magari dei confronti: il suo paese confina con la Norvegia, io abito vicino alla Svizzera.
Sono fuori dall'Unione europea, però vivono bene ugualmente, hanno gli stessi problemi, ma non è che stiano peggio di noi e lì bisogna vedere e dimostrare che vale la pena che ci sia l'Unione europea.
Questa penso sia una grande sfida e penso che con il contributo di tutti possiamo far vedere che l'Europa non deve essere sopportata, ma deve essere un'opportunità per chi ci vive e per chi ne è cittadino.
(NL) Il Partij van de Vrijheid (PVV, partito olandese per la libertà) è entrato in Parlamento per tutelare gli interessi dei cittadini olandesi e recuperare, centesimo dopo centesimo, le somme non dovute che gli olandesi hanno dovuto sborsare a quest'Europa burocrate e mangiasoldi.
Il partito per la libertà è stato mandato in questo Parlamento dagli elettori olandesi per esprimere la convinzione che l'allargamento dell'Unione europea si è già spinto troppo oltre.
Signor Presidente, questo Parlamento impiega il proprio tempo occupandosi di questioni che dovrebbero essere disciplinate dagli Stati membri.
Dal punto di vista del nostro partito, l'Unione europea dovrebbe essere coinvolta nella sola materia della cooperazione economica e monetaria.
Tenendo a mente innanzi tutto gli interessi olandesi, terremo inoltre sotto controllo la presidenza svedese, che non sta facendo nulla per i cittadini del nostro paese.
Il suo unico interesse è imporre la Costituzione europea, respinta dagli elettori irlandesi e identica al 99 per cento al trattato di Lisbona.
Per giunta, la presidenza resta immobile di fronte al dispendioso trasferimento mensile da Bruxelles a Strasburgo, e non ha neppure inserito la questione nel proprio programma.
Perché no?
Viene a costare migliaia di milioni di euro e i soli soddisfatti sono forse i dirigenti dell'Ikea, che hanno così l'opportunità di vendere più scatoloni e armadietti.
Chiediamo inoltre un'interruzione immediata dei negoziati con la Turchia: si tratta di un paese islamico e l'ideologia islamica è agli antipodi rispetto alla nostra cultura occidentale.
Peraltro, la Turchia non è affatto un paese europeo, bensì asiatico, la cui adesione costerebbe ai cittadini olandesi l'ennesimo sperpero di denaro.
Con la Turchia si possono intrattenere rapporti di buon vicinato, ma non appartiene alla famiglia europea.
Il partito per la libertà è favorevole a un'Europa degli Stati sovrani, ma sotto la presidenza svedese si continua a lavorare per la creazione di un superstato federale, in cui gli Stati membri dispongano sempre meno dei propri affari.
Auspichiamo dunque che il popolo irlandese abbia il coraggio di respingere nuovamente il trattato di Lisbona: il referendum gli offre infatti l'opportunità di esprimersi a nome dei popoli europei.
Le chiedo dunque, a nome del partito per la libertà, quali conclusioni la presidenza svedese trarrà dall'esito del referendum irlandese.
presidente in carica del Consiglio. - (SV) Signor Presidente, mi permetta innanzi tutto di congratularmi con tutti gli onorevoli deputati eletti a presidenti di gruppo.
So che molti di voi sono stati scelti con un ampio sostegno; l'onorevole Schulz, ad esempio, è stato rieletto riscuotendo un vasto consenso all'interno del gruppo socialdemocratico.
E' importante che possiate rappresentare i vostri rispettivi gruppi con un'ampia maggioranza alle spalle.
Ho molto apprezzato il confronto e le consultazioni che il Consiglio europeo mi ha chiesto di avviare durante il mese di giugno.
Ad occuparsene è stata il ministro per gli Affari europei Malmström, ma anche io ho partecipato telefonicamente e in occasione dell'incontro svoltosi su un'imbarcazione nell'arcipelago, mentre attraversavamo le acque di Stoccolma, per discutere la situazione.
Mi è stato chiesto di valutare la possibilità di eleggere José Manuel Barroso, su nomina del Consiglio europeo, a presidente della Commissione per un secondo mandato.
Molte delle questioni da voi sollevate coincidono con le priorità di cui voglio occuparmi durante la presidenza svedese.
Al primo posto viene il mercato del lavoro: vogliamo che il numero degli occupati in Europa aumenti.
Il punto di partenza della discussione è la strategia per raggiungere quest'obiettivo e, come sottolineato dall'onorevole Daul, ritengo che la strada giusta sia quella dell'innovazione e della formazione, ovvero i fattori che, nel concreto, danno impulso alle imprese e accrescono l'occupabilità dei cittadini.
Credo inoltre che l'onorevole Schulz abbia ragione a metterci in guardia dal rischio che l'Europa finisca per competere al ribasso.
E' un tema di attualità in Svezia, come pure in altre parti d'Europa: la riduzione o l'assenza di retribuzione non sono un buon punto di partenza per affrontare la concorrenza, ma è solo offrendo buone condizioni che potremo tener testa ai concorrenti del futuro.
Permettetemi di esporvi altri aspetti che, a mio parere, svolgono un ruolo significativo nel superamento della crisi in Europa.
Ho visto io stesso come la Commissione abbia difeso il principio del mercato interno - cui attribuisco anche io un'importanza fondamentale - a fronte dei numerosi tentativi di comprometterlo e introdurre il protezionismo.
Alcuni chiedono perché non siano stati salvati i posti di lavoro di un determinato paese, senza accorgersi delle conseguenze che un simile intervento avrebbe prodotto: infatti, se tutti agissimo così, metteremmo fine al libero scambio e alle opportunità del commercio transnazionale; se non avessimo resistito alle tendenze protezioniste, in breve tempo avremmo perso tutto ciò che ci ha permesso di creare ricchezza e prosperità.
Ritengo dunque che la salvaguardia del mercato interno e della libertà di circolazione rappresenti un punto di partenza importante per tutelare i posti di lavoro.
Ripongo inoltre grande fiducia nelle misure che alcuni di voi hanno citato, come gli investimenti nelle risorse umane e la mobilità nel mercato del lavoro.
Credo ad esempio che una delle possibili risposte stia proprio nella libertà di circolazione, anche a livello transfrontaliero.
Proprio come gli onorevoli Schulz, Harms e Daul, credo che ci si presenti anche l'opportunità di contrastare la crisi adottando un orientamento ecologico e promuovendo le economie a basso livello di emissioni che presentiamo in tutto il mondo come possibile soluzione alla crisi.
La gestione delle finanze e degli investimenti svolge un ruolo di primo piano, e aggiungo, in pieno accordo con l'onorevole Verhofstadt su questo punto, che l'esperienza maturata dalla Svezia nella gestione della crisi degli anni '90 dimostra che la sola possibilità è quella di tenere le finanze pubbliche sotto stretto controllo.
Ho imparato che, quando il deficit è vistoso e si impone una razionalizzazione, sono i cittadini che guadagnano poco e dipendono dagli istituti previdenziali a subire le conseguenze.
Una politica di gestione oculata delle finanze pubbliche va dunque a tutto beneficio dei cittadini indigenti o soggetti a ristrettezze economiche.
A proposito del cambiamento climatico - la questione più urgente in vista del vertice di Copenhagen -, non nego che il lavoro sia ancora tanto, mentre il tempo incalza.
Mi rivolgo ora all'onorevole Harms: è inusuale per noi svedesi essere oggetto di critiche per le nostre promesse di aiuti.
La media europea degli stanziamenti per lo sviluppo corrisponde allo 0,4 per cento del prodotto interno lordo, mentre la Svezia è praticamente l'unico paese a destinarvi l'1 per cento del PIL.
Dal mio punto di vista, i due aspetti sono collegati.
Nel quadro delle iniziative intraprese dall'ONU, abbiamo inoltre condotto una nostra analisi, sotto la guida del ministro degli Aiuti svedese, concentrandoci proprio sulla necessità di inserire la lotta al cambiamento climatico nel nostro impegno per lo sviluppo.
Non è possibile lavorare per lo sviluppo senza considerare, allo stesso tempo, il cambiamento climatico e il suo impatto sulle zone più povere del mondo.
Non possiamo dunque distinguere i due ambiti, tracciando una linea divisoria tra politica di sviluppo e politica in materia di cambiamento climatico: i due settori sono collegati e devono collaborare.
In merito al trattato, desidero dire all'onorevole Schulz che il mio compito consiste nel garantire che l'Europa abbia una guida efficace in un periodo di difficoltà.
Dobbiamo essere capaci di rispondere ai cittadini che ci chiedono di intervenire a contrasto della crisi finanziaria e nel settore del cambiamento climatico.
Siamo tutti politici di professione e sappiamo che, in politica, quando ci si ripiega su se stessi e si discute solo di nomi e di leader, i cittadini interpretano questo atteggiamento come disinteresse nei loro confronti.
Ebbene, ci stiamo ripiegando su noi stessi.
Farò dunque tutto quello che il mio ruolo mi consente.
Il Consiglio europeo mi ha incaricato di garantire che la cooperazione e il rispetto per l'integrità del Parlamento europeo si accompagnino a un'indicazione chiara del candidato alla presidenza della Commissione, a prescindere che la base giuridica sia il trattato di Nizza o di Lisbona.
Per quanto riguarda José Manuel Barroso, mi preme ricordare che ha ricevuto il sostegno unanime del Consiglio europeo e che la sua candidatura era nota ed è stata presentata all'opinione pubblica già prima delle elezioni.
Ovviamente, questo ha semplificato il mio compito, pur ricordando che il Parlamento europeo, quando si sentirà pronto a prendere una decisione, avrà l'opportunità di approvare o respingere il candidato designato dal Consiglio europeo.
Nel frattempo, c'è tutto il tempo per discutere - come ha affermato lo stesso presidente Barroso - e per confrontarsi sugli orientamenti della politica comunitaria negli anni a venire.
Mi auguro che questo sia un punto di partenza condiviso, nel rispetto dell'accordo raggiunto.
E' questo che l'elettorato europeo si attende da noi, ed è questo che ci consentirà di agire insieme con determinazione.
Signor Presidente, sono state poste domande molto significative, cui cercherò di rispondere sinteticamente.
Comincio dall'importante quesito dell'onorevole Schulz in merito ai trattati.
Nello specifico, l'onorevole deputato ha citato il ruolo della Commissione quale guardiano dei trattati.
I membri della Commissione ritengono che i trattati in vigore, nella fattispecie il trattato di Nizza, debbano essere rispettati.
Tutti i titolari di un seggio in quest'Assemblea sono stati eletti secondo le disposizioni del trattato di Nizza e, ovviamente, se il presidente della Commissione fosse scelto adesso, la sua nomina avverrebbe ai sensi del trattato di Nizza.
Ciò detto, avremo - spero - il trattato di Lisbona.
Occorrerà apportare le necessarie modifiche alla composizione del Parlamento, che non sarà più la stessa con i cambiamenti introdotti dal nuovo trattato, nonché alla composizione della Commissione.
Ciononostante, il Consiglio europeo si è attenuto ad ogni singolo aspetto della relazione Dehaene, approvata a larga maggioranza.
Prima di formalizzare la propria decisione, il Consiglio ha altresì tenuto delle consultazioni, prendendo in considerazione per la primissima volta l'esito delle elezioni europee. Non si dimentichi poi che era stato presentato un candidato sostenuto da una forza politica.
Adesso l'obiettivo è ottenere l'approvazione del Parlamento europeo.
Ripeterò in questa sede le parole che ho già usato in una lettera al presidente del Parlamento europeo: sono disposto a discutere il contenuto degli orientamenti per la prossima Commissione con qualunque gruppo politico lo desideri.
Ad ogni modo, essi racchiudono la mia posizione sugli affari istituzionali.
A livello politico, desidero porre l'accento su un punto fondamentale: ritengo opportuno ricollegare la nomina del presidente della Commissione alle recenti elezioni democratiche, la vostra elezione.
Siete stati scelti secondo le norme del trattato di Nizza e sono del parere che anche il presidente della Commissione debba godere di questa legittimazione, che, in un certo qual modo, dovrebbe derivare dalle recenti elezioni democratiche.
Alla luce della crisi economica e finanziaria - e penso che probabilmente troverò concordi i sostenitori di un'Europa e di una Commissione forti -, è inoltre necessario risolvere la questione del presidente della Commissione in attesa della ratifica definitiva del trattato di Lisbona. E' uno sviluppo che tutti - o perlomeno la maggior parte di noi - auspichiamo, ma non sappiamo quando il trattato entrerà in vigore.
Non mi sembra granché saggio lasciare in sospeso il futuro della Commissione europea e della sua presidenza proprio in un momento di crisi economica, finanziaria e sociale e in vista degli importanti negoziati che ci attendono a Copenhagen.
Qualunque cosa accada, spetta però al Parlamento europeo decidere. Io sono pronto ad avviare un confronto democratico, proprio come feci cinque anni fa.
(EN) Passo ora alla seconda domanda, relativa al settore finanziario e all'economia, e alle affermazioni dell'onorevole Verhofstadt: possiamo tutti essere più ambiziosi e, a questo proposito, mi permetta di dirle che condivido la sua ambizione.
Non si può però dire che non abbiamo adottato un piano europeo di ripresa economica, perché abbiamo strappato agli Stati membri tutte le concessioni che erano disposti a fare.
La Commissione aveva avanzato altre proposte, ma gli Stati membri hanno accolto solo quelle.
Le ricordo che alcuni Stati membri - non poco influenti al manifestarsi della crisi - hanno proposto di non varare alcun piano di coordinamento, mentre altri hanno ipotizzato uno stimolo fiscale dell'1 per cento; la Commissione europea ha subito rilanciato all'1,5 per cento e, in realtà, gli stabilizzatori automatici sono stati fissati al 5 per cento circa.
A parte questo intervento, abbiamo preso decisioni importanti sul sostegno alla bilancia dei pagamenti per alcuni paesi al di fuori della zona euro e abbiamo intrapreso iniziative a livello globale.
State dunque pur certi che la Commissione farebbe quanto in suo potere per potenziare il livello comunitario e un approccio comune: non abbiate dubbi al riguardo.
Ma, allo stesso tempo, dobbiamo essere sinceri con noi stessi: non siamo gli Stati Uniti d'America, che rappresentano uno Stato nazionale integrato, e dunque comprendiamo una varietà di situazioni.
Non si può chiedere che la Germania e la Lettonia raggiungano lo stesso obiettivo: alcuni paesi europei godono del sostegno alla bilancia dei pagamenti, il che rende impossibile adottare un'impostazione unica per tutti.
E' necessario un approccio comune, ma accompagnato da risposte nazionali specifiche, poiché è questa la realtà che l'Europa conosce e continuerà a conoscere nel prossimo futuro.
I bilanci a nostra disposizione sono perlopiù nazionali.
Condivido dunque il vostro auspicio che l'Europa segua un piano più coordinato per superare la crisi e conseguire la crescita ecologica cui puntiamo; allo stesso tempo, bisogna però considerare che esistono 27 bilanci nazionali, 27 ministri delle Finanze, 27 banche nazionali, senza considerare la Banca centrale europea, e che è fondamentale rafforzare l'euro e varare politiche economiche e finanziarie sostenibili.
In caso contrario, metteremmo a repentaglio uno dei maggiori successi dell'integrazione europea.
Da ultimo, anche nel caso del cambiamento climatico si può essere più ambiziosi.
Ma per me restano importanti le parole del Segretario generale delle Nazioni Unite, pronunciate alla presenza del sottoscritto e del primo ministro Reinfeldt al recente vertice dell'Aquila: "Siete la locomotiva del mondo”.
Si può sempre essere più ambiziosi, ma non va dimenticato che l'Unione europea è capofila mondiale nella lotta al cambiamento climatico.
Nessuno è più ambizioso di noi: mi aspetterei dunque almeno una parola di riconoscimento per il lavoro svolto dalla Commissione, di concerto con gli Stati membri, per avanzare proposte ambiziose.
Cerchiamo dunque di convincere gli altri, perché è di loro che abbiamo bisogno: il problema del cambiamento climatico non riguarda la sola Europa, bensì l'intero pianeta, e credo che grazie al vostro sostegno potremo riuscire nel nostro intento alla conferenza di Copenhagen.
(Applausi)
(SV) Signor Presidente, in quanto cittadino svedese ascolto con orgoglio le priorità della presidenza svedese, e sono ugualmente lieto di porgere nuovamente il benvenuto in quest'Aula al primo ministro della Svezia.
Ci troviamo ad affrontare sfide di ampia portata.
L'Europa ha alle spalle vent'anni di cambiamenti straordinari e miracolosi, che ci permettono oggi di avere un ex rappresentante di Solidarność come presidente del Parlamento europeo.
A regalarci questi vent'anni di sviluppo eccezionale sono stati ideali come la democrazia, la libertà, lo stato di diritto e l'economia di mercato.
Attraversiamo adesso un periodo di cambiamento, segnato dal nuovo trattato, dalla questione climatica, che richiede una politica coerente e di portata globale, e dalla crisi economica.
E' dunque fondamentale avere una presidenza, e un Parlamento, in grado di garantire stabilità alle finanze pubbliche, al mercato interno e all'apertura per gli scambi commerciali e gli spostamenti transfrontalieri, che possono contribuire al superamento della crisi.
Proverò a guardare ancora più in là.
Le decisioni che stiamo predisponendo grazie alla presidenza svedese e a questo Parlamento determineranno l'assetto dell'Europa e dell'Unione europea dopo la crisi, incidendo sull'andamento dei mercati finanziari, sulla loro credibilità e affidabilità, sullo spazio di manovra per l'innovazione e le imprese, sugli investimenti e sulla creazione di nuovi posti di lavoro.
Se è possibile trarre una qualche conclusione dalle elezioni del Parlamento europeo, questa è che i cittadini europei vogliono una riduzione della burocrazia e della regolamentazione e una maggiore apertura, sia tra gli Stati che verso il resto del mondo.
Quest'apertura apporterà un contributo fondamentale affinché l'Europa possa farsi paladina dei valori che vent'anni fa iniziarono a cambiarla e che possiamo promuovere anche nel resto del mondo.
(Applausi)
(SV) Signor Presidente, desidero innanzi tutto ringraziare il primo ministro svedese per aver presentato il programma che, insieme con il suo governo, intende realizzare nei prossimi mesi.
So che la situazione di partenza non è delle più semplici: la crisi è grave, si ripercuote sull'occupazione e conduce a un drastico allargamento dei divari; essa investe una nuova generazione che cade subito nella disoccupazione e, ovviamente, è collegata alla crisi ambientale e climatica.
Il primo ministro Reinfeldt ha descritto esattamente questa situazione, ma traendo conclusioni sorprendenti: si indica come problematica centrale della presidenza svedese non il mercato del lavoro o gli investimenti, bensì la capacità degli Stati membri di mantenere la disciplina di bilancio.
Mentre il numero dei disoccupati sfiora i 27 milioni nell'Unione europea, il messaggio più chiaro inviato dalla presidenza svedese è il seguente: disciplina di bilancio.
Non solo è sbagliato, ma anche preoccupante.
In questo ambito, il partito del primo ministro Reinfeldt - al contrario di quanto affermato in precedenza - porta con sé un ingombrante bagaglio di esperienze di politica interna: l'ultimo governo conservatore ha infatti abbandonato la Svezia al tracollo economico ed è stato un governo socialdemocratico a dover dedicare dieci anni al riordino delle finanze pubbliche.
Ad ogni modo, non possiamo permettere che le vecchie pecche della nostra politica nazionale determinino il programma dell'intera Unione in un momento di crisi.
Ci occorrono maggiori investimenti nel mercato del lavoro, nella formazione e nel cambiamento ecologico, e non una dieta rigida, a base di disciplina di bilancio, per economie già anoressiche.
Anche John Monks, segretario generale della Confederazione europea dei sindacati, si è detto preoccupato per la scarsa importanza attribuita dalla presidenza svedese alla dimensione sociale.
Come dice il segretario Monks, parole nobili e pochi piani concreti.
Il mio gruppo condivide tali preoccupazioni, che riguardano anche i diritti sindacali dei lavoratori, come sottolineato dall'onorevole Schulz nel suo discorso.
A seguito delle sentenze Laval, Viking, Rüffert e Lussemburgo, le condizioni dei lavoratori sono infatti peggiorate e i loro diritti indeboliti.
Io e il mio gruppo chiediamo dunque alla presidenza svedese un impegno chiaro affinché i lavoratori dell'Unione europea tornino a godere di pieni diritti sindacali, che devono avere la precedenza sulla libertà di circolazione.
Questo punto deve essere molto chiaro: non vogliamo vivere in un'Europa in cui la crisi viene affrontata con la disciplina di bilancio e con lo scontro.
Aveva anche solo inserito la questione nel suo programma, chiedo al primo ministro Reinfeldt?
(FR) Signor Presidente, ci troviamo a fronteggiare due problemi.
Il primo è la crisi.
Come tutti sanno, occorrono una risposta coerente e concertata alla crisi socio-economica e, di conseguenza, un piano europeo di ripresa volto ad aumentare gli investimenti e sostenere l'occupazione.
L'Europa deve ora dimostrare nel concreto di essere più attenta e vicina ai cittadini in difficoltà e deve adoperarsi di più per aiutare le vittime della crisi.
Da questo punto di vista, urge una soluzione.
Infine, il secondo problema riguarda il nuovo modello di sviluppo che dovrà essere ricavato al termine della crisi: dovrà essere più semplice, equo e sostenibile, capace di creare un sistema finanziario al servizio dell'economia reale e dare luogo a nuove forme di solidarietà tra gli europei; un modello che tenga conto delle sfide sociali e ambientali nel commercio internazionale e innovi radicalmente i nostri rapporti con i paesi più poveri, e mi riferisco specificatamente all'Africa.
A queste due grandi problematiche si aggiunge un obbligo democratico per il processo di cui la presidenza svedese è responsabile.
Il ministro Malmström, a cui sono lieta di dare il benvenuto oggi, conosce meglio di chiunque altro le notevoli differenze che intercorrono tra il trattato di Nizza e quello di Lisbona in merito alla procedura per la nomina: da un lato, maggioranza semplice, dall'altro maggioranza qualificata; da un lato, una nomina, dall'altro una designazione; infine, un numero di commissari variabile a seconda del trattato.
Da parte mia, vi invito caldamente a garantire che lo spirito e la lettera dei trattati siano rispettati: tale compito è parte del vostro mandato, oltre ad essere indispensabile per la credibilità delle nostre istituzioni.
Vi ringrazio fin d'ora.
(SV) Signor Presidente, mi congratulo per la sua elezione.
Desidero innanzi tutto complimentarmi con il governo per aver espresso un impegno autentico per la regione del Mar Baltico; mi auguro che compiate dei progressi in questo ambito.
Avete anche dimostrato un'eccellente retorica sul cambiamento climatico.
Ovviamente, non è la retorica che mi interessa, ma la sua applicazione concreta.
Dite spesso che l'Europa e la Svezia sono responsabili di una piccolissima quota delle emissioni mondiali, ma visto che gli Stati membri dell'Unione europea ospitano l'8 per cento della popolazione mondiale e producono il 30 per cento delle emissioni, è anche nostro dovere impegnarci seriamente in buona parte delle iniziative a contrasto del cambiamento climatico.
In questo ambito, noto una certa mancanza di dati concreti.
Qual è la vostra posizione rispetto alla direttiva per la prevenzione e la riduzione integrate dell'inquinamento?
Qual è la vostra posizione rispetto al disboscamento illegale?
Qual è la vostra posizione rispetto alle norme di efficienza energetica per l'edilizia e rispetto alle compagnie aeree, che continuano a produrre emissioni pur non pagando i 14 milioni di euro di tasse sull'energia che spetterebbero loro?
Desidero poi formulare alcune osservazioni sul programma di Stoccolma e sull'ACTA.
Riguardo a questo secondo punto, dobbiamo garantire un atteggiamento di apertura.
La Corte costituzionale tedesca ha affermato che i paesi e i parlamenti devono esercitare un'influenza maggiore.
Occorre assumere un atteggiamento di apertura nei negoziati ACTA, perché non si può progredire unilateralmente verso la vigilanza.
Lo stesso dicasi per la mia città natale e per il programma di Stoccolma: facciamo in modo che questo nome venga ricordato per il passaggio dall'ossessione del terrorismo alle libertà e ai diritti umani e per il rafforzamento del diritto d'asilo e della tutela della privacy.
Solo a quel punto avremo ottenuto dei veri progressi.
(EN) Signor Presidente, desidero congratularmi con la presidenza svedese per la priorità assegnata alle questioni economiche.
Fintantoché persiste l'attuale incertezza economica, la nostra capacità di affrontare qualunque altra problematica è ovviamente ridotta.
La presidenza ha ragione a darsi come priorità il riordino dei conti statali: l'esorbitante debito pubblico crea infatti rischi a lungo termine che, a meno che non vengano affrontati immediatamente, potrebbero durare decenni.
Il riordino delle istituzioni finanziarie è però fondamentale anche per ripristinare la fiducia dei consumatori, riavviare la crescita economica e, non da ultimo, restituire il denaro dei contribuenti.
Nell'elencare le priorità della presidenza, lei ha citato l'importanza del quadro di vigilanza.
Aggiungerei che anche la chiarezza normativa è indispensabile.
E' noto che questi settori hanno dimensione globale e che il capitale, il talento e le imprese individuali sono caratterizzati da un'elevata fluidità: dunque, occorrono scadenze legislative chiare e che sia possibile mantenere, la definizione di priorità per la legislazione e le adeguate consultazioni.
Accolgo con favore il suo impegno a lavorare di concerto con il G20, poiché se l'Unione europea si dissocia e procede unilateralmente rischia non solo di creare uno svantaggio competitivo per mutuatari e investitori, ma anche di costringere le imprese a trasferirsi altrove...
(Il Presidente interrompe l'oratore)
(SV) Signor Presidente, desidero innanzi tutto porgerle le mie più vive congratulazioni per la sua elezione a presidente e, allo stesso tempo, ringraziarla per l'interessante scambio di opinioni che abbiamo avuto durante la campagna elettorale.
Signor Primo Ministro, onorevoli colleghi, la ringrazio per aver illustrato il programma della presidenza.
Sono convinta che, dal punto di vista organizzativo, la presidenza svedese sarà un grande successo e che sarà curata nei minimi dettagli dalla pubblica amministrazione svedese competente.
Dal punto di vista politico, naturalmente condivido il parere della presidenza in merito alle due grandi crisi - quella economica e quella climatica - ed è evidente che va loro assegnata la massima priorità.
Ma dov'è l'analisi?
La crisi economica e climatica non è stata predeterminata dal destino, ma è frutto di decisioni politiche.
E' un dato incoraggiante, perché significa che possiamo risolvere la crisi prendendo le giuste decisioni politiche; eppure, non intravedo nessun segnale di cambiamento politico da parte della presidenza, che ripropone la stessa politica economica svincolata dalle implicazioni sociali e ambientali.
Quello che io - e come me molti dei nostri cittadini - mi attendo dal programma è l'attenzione per i diritti dei lavoratori, tornati attuali dopo le sentenze della Corte, e per le problematiche sociali, per cui finora non si prospettano soluzioni.
Inoltre, non si è neppure accennato alla famosa politica di uguaglianza progressiva.
Per quanto riguarda il programma di Stoccolma, si è detto che creerà sicurezza, ma nel concreto si profila una sorta di Grande fratello che mette a repentaglio la privacy personale.
Non potremo mai accettare le limitazioni ai diritti d'asilo o ai nostri stessi diritti di liberi cittadini contenute in questo programma.
Abbiamo bisogno di una politica umana in materia di asilo e immigrazione.
(FI) Signor Presidente, onorevoli colleghi, la Svezia ha sempre rispettato i diritti umani e la democrazia.
Tempo fa il popolo svedese ha votato contro l'euro e lei ha rispettato la sua decisione, pur essendone un convinto sostenitore.
Proprio per questo, è strano che gli irlandesi debbano ora pronunciarsi di nuovo sullo stesso e identico trattato.
E' questo il modo nordico e svedese di rispettare la voce del popolo.
Le auguro ogni successo nelle sfide che le si presentano.
Mi auguro che lei sia fedele ai valori della migliore democrazia nordica, che non procede per imposizione ma per cooperazione.
Sono lieto che lei abbia citato la regione del Mar Baltico e le garantisco il mio pieno sostegno in questo ambito: la regione attraversa un momento di difficoltà, è agonizzante e ha bisogno di essere salvata.
In tutto questo manca però la dimensione nordica e mi auguro che le faccia quanto in suo potere per promuoverla, sebbene non l'abbia citata affatto.
(DE) Signor Presidente, ci occorre una rivoluzione democratica.
Ci occorrono democratici coraggiosi e, in questa nuova epoca, si avverte il bisogno urgente di un'Europa entusiasmante, democratica e autenticamente incisiva.
I creativi, e in particolare gli scrittori freelance, contribuiranno a individuare i valori di questa nuova Europa.
La loro fantasia incensurata potrà ricacciare nella sua bottiglia il genio che aspira a distruggere la democrazia.
Dopo tutto, dietro ogni cambiamento sociale si nascondono idee entusiasmanti.
Le persone in grado di offrire idee di speranza e diventare così un modello per gli altri - un talento che gli svedesi hanno dimostrato di possedere in passato e per cui mi affido alla mia ex collega, il ministro Malmström - possono anche risvegliare l'interesse per le problematiche socio-politiche.
Non a caso, è proprio questo il concetto che ho espresso nell'ultimo paragrafo del mio nuovo libro, scritto all'inizio di una campagna elettorale foriera di grandi cambiamenti. Essa si ricollega proprio all'auspicio che gli svedesi, grazie alla loro lunga tradizione democratica e trasparenza, riconoscano i segni dei tempi.
Non solo ci troviamo ad affrontare una crisi economica che gli svedesi hanno sapientemente evitato, ma dobbiamo anche contrastare una pericolosa deriva a destra.
Sono dunque convinto che noi democratici dobbiamo batterci insieme per una trasparenza autentica, unendoci soprattutto nella lotta all'estrema destra.
(NL) I miei più vivi ringraziamenti per il programma ambizioso che avete elaborato per il prossimo semestre.
Vi garantisco che riponiamo grandi speranze in voi, poiché avete la reputazione di aver difeso fin dall'inizio l'integrazione e i valori europei.
E' fondamentale che le soluzioni che proponiamo e su cui lavoriamo per superare questa crisi economica rafforzino la nostra economia sociale di mercato.
E' inoltre indispensabile che queste soluzioni non solo vadano a vantaggio dei cittadini oggi come domani, ma provvedano anche alle future generazioni.
Proprio per questo motivo, assume una tale importanza il lavoro per la creazione di un'economia sostenibile e per la lotta al cambiamento climatico, ed è giusto che il programma della presidenza assegni la massima priorità a questi aspetti.
Mi auguro di tutto cuore che il suo impegno in tali ambiti contribuisca ad avvicinare gli Stati membri e che, in vista della conferenza di Copenhagen, lei riesca a convincere i principali attori internazionali a fare concretamente la propria parte nella lotta al cambiamento climatico.
Signor Presidente, anche l'economia sociale di mercato riveste un ruolo fondamentale per la sostenibilità dei ottenere conti pubblici, dal momento che il deficit statale rappresenta un fardello per le generazioni future.
E' dunque indispensabile rispettare il patto di stabilità e di crescita, come lei ha giustamente affermato a chiare lettere.
Signor Presidente, per ironia del destino la crisi finanziaria ha avvicinato l'Islanda all'Unione europea.
Mi auguro che la presidenza svedese abbia un atteggiamento di apertura verso l'Islanda, ma garantisca al contempo con il massimo rigore che il paese rispetti i criteri di adesione e ottemperi ai propri obblighi in materia di legislazione comunitaria e verso gli Stati membri.
(DE) Signor Presidente, signor Primo Ministro, consentitemi di rivolgermi, in quest'occasione, soprattutto al ministro Bildt, perché desidero iniziare dalla questione dell'allargamento, in particolare ai Balcani.
Lei ha detto che il processo di allargamento procederà più lentamente di quanto molti esponenti di entrambi i fronti non desiderassero.
E' però importante inviare un segnale chiaro e ci attendiamo che la presidenza svedese aiuti soprattutto i popoli dell'Europa sudorientale a superare i problemi della regione, anche a livello intergovernativo, per risvegliare in loro la speranza che la strada verso l'Europa non sarà interrotta, ma che si può continuare a compiere progressi, seppure in tempi più lunghi.
E' evidente però che, dal canto loro, questi paesi devono intraprendere i necessari preparativi.
Desidero inoltre affrontare un'altra delle questioni da lei sollevate: la ristrutturazione dell'economia e il collegamento tra politica economica e ambiente.
Come è già stato detto, avrà il nostro pieno appoggio in questo ambito, che costituisce a mio parere un compito importante per l'Europa.
E' vero che, su questo fronte, siamo molto all'avanguardia, ma resta ancora molto da fare.
Nel frattempo, la disoccupazione aumenta e se ancora non ha raggiunto il suo massimo in Europa, purtroppo continuerà ad aggravarsi.
E' dunque indispensabile considerare l'altra dimensione, quella sociale, poiché i cittadini appoggeranno la ristrutturazione dell'economia in senso ecologico soltanto se le loro esigenze e istanze in ambito sociale saranno prese sul serio.
I paesi nordici sono tra quelli che vantano i maggiori esempi positivi di una politica del mercato del lavoro attiva.
Né l'Unione europea né i singoli Stati membri sono in grado di creare posti di lavoro, ma possono aiutare i cittadini che hanno perso la propria occupazione e rientrare nel mercato del lavoro quanto prima.
E' questa la nostra idea di un'Europa sociale, ed è questa la politica del mercato del lavoro attiva che ci occorre nei vari Stati membri e su cui Unione europea e Consiglio devono esprimersi con chiarezza.
La ristrutturazione dell'economia in senso ecologico non porterà a un aumento, bensì a una riduzione della disoccupazione, ed è questo che invochiamo.
(SV) Signor Presidente, Presidente in carica del Consiglio, è un piacere vederla qui.
Questi tempi turbolenti ci pongono numerose sfide: la grave recessione economica, l'incertezza in merito al trattato di Lisbona e i negoziati in vista della conferenza sul clima di Copenhagen.
Sono molte le questioni sul tappeto.
Signor Primo Ministro, vorrei sollevare alcuni punti fondamentali.
Dovrà convincere i suoi colleghi del Consiglio che il protezionismo è un abominio: l'Unione europea trae la propria forza dall'apertura delle frontiere e dal libero scambio, e i sussidi di Stato volti a salvare il settore automobilistico non sono una soluzione.
La crisi finanziaria impone un nuovo ordine globale, ma con una regolamentazione equilibrata e lontana da ogni eccesso.
Quest'autunno, come già osservato da molti, l'Unione europea deve compiere dei progressi verso una politica rispettabile in materia d'asilo.
Alcuni hanno inoltre ricordato che la politica energetica richiede sia realismo, sia solidarietà: non deve ripetersi la crisi del gas, né può continuare la dipendenza unilaterale.
Anche la questione di Internet è stata al centro della campagna elettorale e, a questo proposito, la Svezia ha la grande responsabilità di portare a una conclusione soddisfacente il cosiddetto pacchetto delle telecomunicazioni: lo stato di diritto deve essere rispettato anche nel mondo virtuale.
Speravo che, in questa tornata, il Parlamento avrebbe approvato la nomina di José Manuel Barroso a presidente della Commissione per un secondo mandato quinquennale.
Le cose non andranno così e me ne dispiaccio.
Non è il caso che, proprio nelle circostanze attuali, l'Unione europea perda tempo in lotte di potere istituzionali, quando ci occorrono leadership politica e slancio.
L'euro ha dimostrato di essere forte.
Quando, secondo il primo ministro, la Svezia sarà pronta per diventare uno Stato membro dell'Unione a pieno titolo e introdurre l'euro?
Grazie e, come si dice nel mio partito: buona fortuna!
(FI) Signor Presidente, onorevoli colleghi, sulla Svezia incombe ora la responsabilità del futuro della specie umana.
Signor Primo Ministro Reinfeldt, le sue parole sulla crisi climatica sono state molto sagge.
Sappiamo che le tecnologie di cui avremo bisogno nei prossimi decenni esistono già e sono disponibili a costi equi, ma la questione più spinosa è un'altra: la tutela climatica pone una sfida immane alla cooperazione umana.
Purtroppo i negoziati ora in corso assomigliano a un incrocio tra una partita di nascondino e una gara di autocompiacimento.
L'Unione europea deve avere il coraggio di avanzare una proposta che non riguardi soltanto la riduzione delle emissioni negli Stati membri, ma anche il principio della ripartizione degli oneri, secondo cui tutti i paesi industrializzati dovrebbero conseguire la riduzione delle emissioni prevista negli orientamenti del Gruppo intergovernativo di esperti sul cambiamento climatico (IPCC).
Ciò che più conta è raggiungere gli obiettivi di riduzione delle emissioni stabiliti per il 2020.
In secondo luogo, dobbiamo renderci conto che i paesi in via di sviluppo non potranno adattarsi al necessario regime di limitazione delle emissioni se non forniremo loro assistenza finanziaria a un livello del tutto nuovo: la posizione dell'Unione europea dovrebbe consentirle di avanzare proposte anche a questo proposito.
(PL) Signor Primo Ministro, abbiamo ascoltato il suo discorso con grande attenzione e auspichiamo che i punti principali del suo programma siano attuati con successo.
Vorrei tuttavia porre l'accento su tre sfide.
La prima riguarda la solidarietà europea, che riveste particolare importanza alla luce dell'attuale crisi finanziaria.
Non possiamo permettere che i vari paesi europei ricevano trattamenti diversi, né possiamo accettare che ad alcuni sia concesso di erogare sussidi al proprio settore bancario mentre altri sono condannati per aver cercato di rafforzare la cantieristica navale.
Questa non è solidarietà, ma ipocrisia.
In secondo luogo, apprezziamo che la presidenza svedese annoveri tra le sue priorità la strategia per il Mar Baltico, che rappresenta un ambito importante della cooperazione macroregionale.
L'ecosistema baltico dovrebbe essere protetto da minacce quali il progetto North Stream, per nulla sicuro e assurdo dal punto di vista economico, e, sempre in quest'ottica, ricordo anche la necessità di diversificare le fonti energetiche.
In terzo luogo, non dimentichiamo che Mosca non si limita a chiudere il rubinetto, come ha potuto constatare la Georgia.
Mi auguro che, nei sei mesi in cui guiderà l'Europa, la Svezia mostrerà la stessa determinazione del ministro Bildt, che ha condannato l'aggressione russa alla Georgia.
Sono certo che la presidenza svedese sarà all'altezza delle sfide e potrà contare sul nostro appoggio.
(DA) Signor Presidente, sono rimasto colpito da due aspetti del programma della presidenza svedese: il primo riguarda la promessa che l'Europa creerà un'economia migliore per risolvere le problematiche climatiche e non solo, mentre non si legge neppure una parola sui danni che l'Unione stessa arreca, ai nostri rispettivi mercati del lavoro, al settore della pesca, all'economia, alla lotta alla criminalità e così via.
La prima, fondamentale conclusione che si trae leggendo il programma della presidenza svedese è dunque che l'Unione europea offre soltanto soluzioni e non crea alcun problema - il che la dice ancor più lunga sulla presidenza svedese che non sull'Unione.
In secondo luogo, non vi è alcun riferimento al 2 ottobre, una delle giornate più importanti per l'intera storia dell'Unione europea, che cadrà proprio durante la presidenza svedese: mi riferisco ovviamente al secondo referendum.
Non vi è alcun riferimento ai provvedimenti che la presidenza intende adottare per garantire che le cosiddette garanzie fornite al popolo irlandese siano considerate tali.
Siamo già stati testimoni di truffe ai danni dei cittadini, sui referendum e sulla democrazia.
Cosa farà la presidenza svedese per garantire che inganni simili non si ripetano?
(DE) Signor Presidente in carica del Consiglio, signor Presidente della Commissione, desidero dare il benvenuto ai rappresentanti svedesi e congratularmi con loro - come ha detto anche il primo ministro - per aver finalmente trovato la propria strada verso l'Europa a conclusione di un lungo processo.
Siamo lieti oggi di trovare negli svedesi alcuni tra gli europei più convinti.
Il presidente in carica ha presentato un programma molto ambizioso.
Desidero però chiedergli di valutare se la Svezia avrebbe il coraggio, in particolare dopo l'esperienza della crisi dei mercati finanziari, di risolversi a entrare nella zona euro, soprattutto considerando il suo invito a rispettare il patto di stabilità e crescita.
Il suo paese ovviamente non dispone di una clausola di non partecipazione come il Regno Unito e la Danimarca, ad esempio, e già adesso rispetta tutte le condizioni.
Durante la sua presidenza, avrà il coraggio necessario ad accrescere la stabilità dell'Europa ed entrare nella zona euro?
Signor Primo Ministro, condivido la priorità da lei assegnata alla politica in materia di cambiamento climatico e alla strategia per il Mar Baltico, ma le chiedo di prestare più attenzione, nel suo programma scritto, alla gestione della crisi dei mercati finanziari.
Nessun altro progetto ha una qualche possibilità di riuscita se la crisi dei mercati finanziari e dell'economia non verrà superata quanto prima.
A tal fine, ci occorrono regole chiare: non è sufficiente che la City di Londra ricominci a dettar legge, ma servono regole chiare per l'economia sociale di mercato, che diversamente non può funzionare correttamente e non riceverà il sostegno della maggioranza.
Pur appoggiando appieno il suo programma, la invitiamo dunque a valutare di nuovo la possibilità di assegnare al superamento della crisi finanziaria una priorità più elevata rispetto a quanto fatto finora.
Grazie e buona fortuna per questo difficile periodo.
(Applausi)
(ES) Signor Presidente, signor Presidente in carica del Consiglio, abbiamo ascoltato tutti, con interesse e apprezzamento, il programma della presidenza svedese, che indica come priorità l'economia e l'energia.
La priorità dell'Unione europea consiste infatti nel riavviare l'economia e nel creare occupazione, diminuendo al contempo la disoccupazione e garantendo il successo del vertice di Copenhagen del dicembre 2009.
Desidero tuttavia porre l'accento su un obiettivo politico, civile e democratico: la sostituzione del programma dell'Aia con il programma che prenderà il nome della capitale svedese, Stoccolma.
Tale programma riunisce i risultati conseguiti nel settore della libertà, della sicurezza e della giustizia negli ultimi cinque anni, che hanno condotto in misura notevole all'armonizzazione, al riconoscimento reciproco e all'affermazione del principio di fiducia nei diritti fondamentali, nella tutela giuridica, ma anche nella cooperazione attiva.
La esorto a essere ambizioso in questo settore: in primo luogo, da un punto di vista sostanziale, in tutti gli ambiti collegati alla gestione delle frontiere esterne, all'immigrazione, all'asilo, ai rifugiati e alla lotta alla criminalità organizzata è facile scivolare verso posizioni reazionarie, che contrastano con l'acquis di diritti fondamentali per cui l'Unione dovrebbe distinguersi e con cui la Svezia, sempre rispettosa della trasparenza e dei principi democratici, si identifica così tanto.
La esorto inoltre ad essere ambizioso anche da un punto di vista formale. E' probabile che la presidenza svedese debba spianare la strada a Lisbona, eliminando così il doppio quadro procedurale per il terzo e il primo pilastro che ha spesso generato confusione.
Cosa ancora più significativa è che il Parlamento vedrà ampliati i suoi poteri di monitoraggio delle iniziative legislative intraprese dalla presidenza nell'ambito del programma di Stoccolma.
Di conseguenza, quella che è stata fin troppo spesso considerata una mancanza da parte di Bruxelles o del Consiglio sarà anche responsabilità del Parlamento.
(SV) Signor Presidente, ovviamente sono lieta e fiera che il mio governo assuma la presidenza di turno e ritengo che il suo programma contenga ottime soluzioni per il clima, il mercato del lavoro, la crisi finanziaria, la conferenza di Copenhagen, la strategia per il Mar Baltico, le politiche comunitarie, l'allargamento, l'Islanda, la Croazia, la Turchia e via dicendo.
Vi sono però altre questioni che giudico altrettanto importanti per il futuro: l'apertura dell'Europa, la privacy e la libertà d'espressione.
Oggi i ministri si riuniscono nella capitale svedese per discutere il programma di Stoccolma.
E' positivo che si sia finalmente giunti a elaborare una strategia legislativa.
Alcune parti della proposta erano infatti attese da tempo: spero, ad esempio, che la Convenzione europea dei diritti dell'uomo venga finalmente ratificata, nell'interesse dei diritti del fanciullo e delle vittime della criminalità.
Potrebbero derivarne sviluppi davvero incoraggianti, ma ci sono anche risvolti negativi: il programma di Stoccolma nasconde infatti rischi per l'apertura della società.
I pericoli per l'apertura della nostra società devono essere vanificati utilizzando gli strumenti della nostra stessa società.
Alcuni degli aspetti contenuti nel programma di Stoccolma non sono né liberali, né umani né lungimiranti: la registrazione dei nostri spostamenti, la memorizzazione in blocco di dati personali e la mappatura sistematica delle transazioni economiche non sono né liberali, né tolleranti né lungimiranti.
Facciamo sì che Stoccolma sia simbolo di apertura, libertà e tolleranza, anziché registrazione, supervisione e intolleranza.
Da ultimo, ritengo che le nostre sessioni di Strasburgo debbano essere interrotte.
Prima di dare la parola all'onorevole Stolojan volevo esprimere un saluto ad un nostro ospite, un bimbo che è seduto alla sedia 505.
Mi fa particolarmente piacere che i bambini siano vicini alle problematiche europee e alle nostre istituzioni perché bisogna crescere europei dai primi anni della propria vita.
(RO) Auguro ogni successo alla presidenza svedese e credo che le priorità scelte corrispondano alle nostre aspettative.
I prossimi sei mesi saranno decisivi per i cittadini europei e per l'UE e determineranno se i nostri paesi supereranno la crisi economica l'anno prossimo o se invece un grande punto interrogativo continuerà a incombere sulle nostre economie per un altro anno ancora.
Vengono avanzati numerosi programmi e proposte.
Credo però che sia giunto il momento di valutare se il piano di ripresa economica lanciato dalla Commissione europea all'inizio dell'anno abbia avuto un qualche impatto, e quale; è inoltre opportuno che il Parlamento consideri attentamente il bilancio comunitario per quest'anno, per rendersi conto delle attività che si sono interrotte e delle risorse che possono essere ancora destinate all'elaborazione di nuove misure.
Sono inoltre previsti progetti d'investimento nel settore dell'energia, che sono stati già approvati per l'ammontare di circa 3 miliardi di euro.
Dovremo adottare misure ad hoc per attuare quei progetti.
Desidero inoltre ringraziare il presidente Barroso per aver dato un contributo particolare all'avvio del progetto Nabucco.
Da ultimo, vorrei ricordarle l'impegno politico che l'Unione europea si è assunta per l'adesione di altri Stati.
(EN) Signor Presidente, non supereremo questa grave crisi finanziaria, economica e occupazionale, né il cambiamento climatico se agiamo soltanto come Stati nazionali, indipendenti e protezionisti.
Senza l'Europa e l'euro, questo continente affonderà, ma l'Unione non può neppure andare avanti come se non esistesse alcun problema, ad eccezione di un paio di banchieri avidi: la disciplina di bilancio non risolverà il problema.
Il sistema è corrotto e deve essere riformato a fondo.
Le stesse istituzioni finanziarie si oppongono alle norme di cui abbiamo bisogno per evitare un tracollo futuro.
Occorre più integrazione tra le nostre politiche sociali, economiche, climatiche ed energetiche, con l'obiettivo di mantenere e creare posti di lavoro e garantire un tenore e condizioni di vita adeguati.
Il vertice sul cambiamento climatico di dicembre deve segnare una svolta: ora più che mai, serve una conferma dell'impegno per gli obiettivi di sviluppo del Millennio e, ancor prima, mi duole che lei, signor Presidente in carica, non abbia invocato la fine immediata dell'assedio a Gaza, né abbia dato segno di voler rivitalizzare il percorso verso la pace insieme con il presidente Obama.
In quanto rappresentante dall'Irlanda, desidero ricordare all'Assemblea che l'ironia politica è una caratteristica molto apprezzata dal mio popolo.
Jonathan Swift, l'autore de I viaggi di Gulliver, propose al governo britannico di risolvere il problema della povertà in Irlanda incoraggiando il popolo a mangiare i bambini.
Non penso dunque che gli irlandesi si faranno sfuggire l'occasione di farsi una grassa risata per un'altra ironia politica: lo United Kingdom Independence Party (UKIP, partito per l'indipendenza del Regno Unito) che propone all'Irlanda di battersi per l'indipendenza del Regno Unito dall'Unione europea.
Per nulla al mondo mi perderei lo spettacolo dell'onorevole Farage che indossa l'Union Jack e un cappello da leprecano e, insieme con Gerry Adams, ex leader dell'IRA, e il collega seduto alle mie spalle, l'onorevole Higgins, chiede di votare contro il trattato di Lisbona, ciascuno con il proprio programma contraddittorio e autolesionista.
Sono certo che gli irlandesi risponderanno a questo circo quanto mai singolare come hanno fatto con Libertas: sparite!
(Applausi)
(EL) Signor Presidente, il programma della presidenza svedese comprende in effetti tutti le questioni importanti da affrontare sia nel presente che per il futuro.
Inizierò dalla recessione.
Suppongo che la presidenza svedese dovrà analizzare la questione nei minimi dettagli: l'economia sociale di mercato richiede investimenti nell'economia reale e non semplicemente nei prodotti finanziari che ci hanno portato alla situazione attuale.
La questione del clima e dello sviluppo sostenibile, che comprende anche lo sviluppo sociale, e la questione del mercato del lavoro rivestono ovviamente un'importanza fondamentale.
Anche in questo caso, sono però necessari investimenti nell'economia, insieme a un rafforzamento dei controlli: l'economia di mercato che tende a un approccio lassista non ci è di nessuna utilità in Europa.
Le problematiche legate alla criminalità, agli affari interni e alla giustizia riguardano tutti noi.
E' indubbio che la criminalità organizzata sia cambiata rispetto a un tempo e che, essendo collegata al terrorismo e a ogni forma di attività illecita, richieda un approccio differenziato.
Credo inoltre che sia essenziale valutare, alla luce del cospicuo afflusso di immigrati da paesi terzi, se la politica per lo sviluppo dell'Unione europea sia effettivamente riuscita, e su quali fronti: in altre parole, occorrono una vera valutazione e un esame dei cambiamenti che avrebbero potuto o dovuto essere apportati per contrastare al meglio l'immigrazione clandestina, perché stiamo parlando di persone e non solo di atti politici o amministrativi.
Il programma della presidenza svedese è, in effetti, molto ambizioso, soprattutto in merito al dialogo transatlantico.
Anche in questo ambito, occorre però valutare se sia conveniente che l'Unione europea si occupi soltanto di sviluppo e gli Stati Uniti soltanto di sicurezza.
(LV) Signor Presidente, signor Presidente Barroso, signor Presidente in carica del Consiglio Reinfeldt, mi congratulo innanzi tutto con il governo svedese per gli obiettivi che ha delineato per il suo turno di presidenza.
L'Europa sta attraversando un periodo difficile, irto di ostacoli.
Tra le numerose priorità individuate dalla presidenza svedese, vorrei sottolineare la strategia comunitaria per la regione del Baltico e, nello specifico, la parte relativa alla sicurezza del mercato energetico.
Sarà impossibile garantire la sicurezza del mercato energetico europeo fintantoché in Europa esisteranno mercati divisi e isolati, sia per quanto riguarda l'elettricità che il gas.
Per motivazioni di ordine storico, tale problema è particolarmente sentito nella regione del Baltico.
Se si vuole risolvere la questione e spalmare il rischio legato all'approvvigionamento energetico, occorre una politica comune nel settore dell'energia, fondata non soltanto su efficienza energetica e fonti rinnovabili, ma anche sulla creazione di un mercato comune per l'elettricità e il gas, dotato di interconnessioni operative.
La strategia elaborata dall'Unione europea per la regione del Mar Baltico rappresenta un passo nella giusta direzione, dal momento che mira a creare progressivamente legami tra i mercati energetici della regione, al fine di compensare le carenze nelle interconnessioni e attuare meccanismi di mercato comuni.
Nella regione del Baltico, l'occupazione sovietica ha lasciato un mercato frammentato e in parte isolato, che pone un rischio maggiore per l'approvvigionamento energetico dell'Unione.
Ci prefiggiamo in futuro di modificare tale situazione al fine di migliorare la sicurezza energetica dell'UE.
Faccio i migliori auguri alla presidenza svedese perché possa svolgere questo importante incarico nel migliore dei modi.
Grazie per l'attenzione.
(SV) Signor Presidente, signor Primo Ministro, se vogliamo concludere un valido accordo internazionale sul clima, dobbiamo prestare ascolto anche agli altri paesi.
In questo modo comprenderemo che l'Unione europea e altri paesi devono intensificare il proprio impegno per la riduzione delle emissioni entro i propri confini e che l'Unione europea e gli altri paesi industrializzati devono dichiarare concretamente quale contributo economico intendano apportare all'impegno ambientale dei paesi più poveri.
Finora il governo svedese purtroppo non ha lavorato in questo senso, minando le opportunità di concludere un accordo valido a Copenhagen.
Anche il Consiglio dei ministri deve rendersene conto.
Vorrei porre due quesiti: la presidenza svedese è preparata a dare un contributo alla conclusione di un valido accordo internazionale sul clima facendosi carico, a livello nazionale, di una fetta maggiore dell'obiettivo di riduzione comunitario?
Quando prevede di presentare proposte specifiche, mirate a finanziare le attività dei paesi poveri in ambito ambientale?
(EN) Signor Presidente, mi congratulo con la presidenza svedese per aver colto l'opportunità storica di guidare l'Unione verso l'attuazione del trattato di Lisbona.
Vorrei sollevare tre questioni: primo, è estremamente importante che la nuova Commissione sia operativa al più presto, poiché l'incertezza istituzionale non può essere un pretesto per rimandare la formazione della nuova Commissione; sarebbe una scusa ipocrita.
Per uscire dalla crisi economica e creare nuova occupazione, ora più che mai abbiamo bisogno di una Commissione forte, indipendente e innovativa.
Secondo, mi congratulo con la presidenza svedese per essersi fatta capofila dell'applicazione della strategia per il Mar Baltico, nata da un'iniziativa del Parlamento europeo.
Ad ogni modo, esiste anche una specifica linea di bilancio a tal fine, che è ancora vuota.
Non possiamo pretendere che la situazione del Mar Baltico migliori se ci affidiamo unicamente a progetti ad hoc: occorre senza dubbio anche il sostegno coordinato del bilancio comunitario.
Terzo, per l'Estonia il programma di Stoccolma riveste un ruolo fondamentale e dovrebbe comprendere anche un progetto sull'uso delle moderne tecnologie informatiche.
Mi domando se l'istituzione di un'agenzia per la gestione operativa di sistemi informatici su vasta scala nell'ambito della libertà, della sicurezza e della giustizia possa rivelarsi utile nell'attuazione di questa strategia.
(SV) Signor Presidente, mi congratulo con lei per la nomina.
Ringrazio il presidente Reinfeldt per l'ottima analisi ed esposizione.
Ora ci aspettiamo tutti grandi risultati da Copenhagen, sebbene sia opportuno ricordare che si tratta di un evento internazionale.
Le aspettative sono molto più elevate, ma oserei dire che anche qualora non tutti i gruppi fossero soddisfatti del risultato, non sarà certo la fine del mondo.
Naturalmente si è posto l'accento sulla crisi economica.
I grandi gruppi e le aziende di spicco attirano sempre l'attenzione, ma non va dimenticata la fedeltà dei piccoli subappaltatori quando si affrontano questioni di natura finanziaria.
Vorrei inoltre sottolineare i valori specifici della strategia per il Mar Baltico, che è in grado di assicurare maggiore legittimazione all'Unione europea.
Possiamo e dobbiamo salvare il più grande mare interno d'Europa.
La strategia per il Mar Baltico può inoltre contribuire a tenere sotto controllo la criminalità e i traffici illeciti, altra importante questione ambientale a cui varrebbe la pena dedicare una specifica conferenza di Copenhagen.
Sono lieto che nell'agenda figuri l'elaborazione di una soluzione alla disputa frontaliera tra Croazia e Slovenia e che si stia ponendo rimedio alla situazione di Cipro.
Attendiamo questi sviluppi con grande interesse.
Ritengo che nel prossimo futuro assisteremo anche a un progressivo ampliamento dell'area nordica dell'UE con l'inclusione dell'Islanda e - presumo - della Norvegia.
L'altro giorno il presidente Obama ha tenuto un discorso straordinario sull'Africa e mi sento di affermare che la Svezia può essere orgogliosa del proprio lavoro.
Mi auguro che il vessillo della solidarietà continui a sventolare alto anche in futuro.
(NL) Ritengo che ci troviamo - e con noi il progetto europeo - a un vero e proprio crocevia: il trattato di Lisbona, la conferenza di Copenhagen sul clima e la necessità di affrontare la crisi economica e finanziaria sono le tre grandi questioni di cui dovremo occuparci nei prossimi sei mesi e se riusciremo a condurle a buon fine, l'Europa potrebbe davvero tagliare un traguardo storico.
Saprete senz'altro che un'ampia maggioranza di europarlamentari sono pronti a sostenere questa via e vorrei invitarvi, con una battuta, a lasciare ai margini i critici: che continuino pure a battere la loro grancassa.
Non lasciate che vi distraggano dalla vostra missione e dagli obiettivi che vi siete prefissati: è necessario concentrarsi sulle questioni essenziali.
Primo Ministro Reinfeldt, mi consenta di sollevare soltanto una questione: è necessario concentrarsi su una delle priorità principali, ossia un piano aggressivo per il futuro dell'industria automobilistica dell'Unione europea.
Ritengo - e converrete con me - che non sia stato ancora formulato un piano di questo tipo, o che per lo meno non sia stato sufficientemente incisivo.
Ma non è troppo tardi: il piano per il salvataggio di Opel è in pieno svolgimento e il mondo - nemmeno l'Europa fa eccezione - non si è ancora liberato dai demoni del protezionismo, che si nascondono sotto la superficie e interessano la Svezia tanto quanto il Belgio, la Francia, la Germania e la Slovacchia.
Siamo tutti sulla stessa barca.
Dobbiamo affrontare questa situazione sostenendoci a vicenda e mettendo in campo una strategia coordinata, anziché agire all'insegna del "si salvi chi può” ed evitando di tarparci reciprocamente le ali.
Signor Presidente, ha un'occasione unica di collaborare con il presidente della Commissione - e mi rivolgo anche alla Commissione - per l'elaborazione di un piano comune, Presidente Barroso, per garantire il futuro delle case automobilistiche europee e guidarle così nel XXI secolo.
Gli attuali stabilimenti automobilistici europei sono in grado di realizzare automobili ecologiche e rispettose dell'ambiente e confidiamo che voi, Presidente Barroso e Presidente Reinfeldt, vi schieriate dalla nostra parte.
(HU) A nostro avviso, la Svezia è sinonimo di Europa.
E' il paese del benessere, della sicurezza e della libertà, dove alla questione dei diritti umani e delle libertà viene riconosciuta la stessa importanza delle problematiche economiche e di quelle legate ai cambiamenti climatici.
Per contro, il parlamento di uno Stato membro dell'UE il 30 giugno 2009 ha approvato una legge secondo cui chiunque scelga di non chiamare la sua capitale, Bratislava, con il nome nella lingua ufficiale del paese, bensì con la sua versione tedesca, Presburg, o ungherese, Pozsony, è passibile di un'ammenda pari a 5 000 euro.
Seconda la nota di accompagnamento della legge linguistica modificata, in taluni casi la tutela della lingua nazionale prevale sulla libertà di parola e il diritto alla privacy.
Un'Unione europea che approva una legge del genere non incarna più l'Europa della libertà.
Chiedo alla presidenza svedese di fare il possibile affinché questa legge sia abrogata e il capo di Stato slovacco non la firmi.
(HU) Vorrei portare alla vostra attenzione due delle priorità della presidenza svedese, che sono lieta di aver riscontrato in questo elenco.
La prima consiste nel rifiuto incondizionato di discriminazione, razzismo, antisemitismo, xenofobia e omofobia.
Ritengo che a mettere in luce la gravità del problema sia soprattutto il forte sostegno ottenuto dall'estrema destra in molti paesi alle elezioni per il Parlamento europeo.
E' dunque responsabilità di ciascuno di noi - incluso il Parlamento e l'attuale presidenza -far sì che i soggetti più vulnerabili non finiscano per trovarsi in una situazione di precarietà.
In particolare, dobbiamo assicurarci che non sussista alcuna forma di collaborazione tra quelle parti che si dichiarano democratiche e i partiti estremisti.
Un ottimo esempio a tale proposito è costituito dalla legge sulla lingua slovacca, già menzionata diverse volte oggi, che costituisce un atto profondamente discriminatorio, come già detto.
La seconda priorità di cui mi rallegro si riferisce a una serie di misure europee volte a favorire l'integrazione delle comunità rom.
(PL) Signor Presidente, la prosecuzione dell'allargamento dell'Unione europea e il futuro del trattato di Lisbona rientrano tra gli obiettivi della presidenza svedese.
Di recente la Corte costituzionale tedesca ha deciso che il trattato di Lisbona può essere accettato soltanto a condizione che sia tutelata la preminenza del Bundestag e del Bundesrat, posizione che mette in dubbio l'idea di federalismo europeo.
Il trattato di Lisbona si è pertanto rivelato una sorta di mostro giuridico, come sottolineato non solo dalla Germania, ma anche dall'esito del referendum irlandese e dai presidenti di Repubblica ceca e Polonia.
A tale proposito, la presidenza svedese dovrebbe avviare un dibattito di respiro europeo sul ruolo dei 27 parlamenti nazionali, nonché elaborare un nuovo modello di cooperazione tra gli Stati sovrani europei.
Auspico pertanto che la presidenza svedese - a cui faccio i migliori auguri - presti maggiormente ascolto alla voce dei cittadini.
(MT) Vorrei riconoscere al primo ministro Reinfeldt il merito di essere rimasto fino al termine della discussione.
Guarderemo alla presidenza perché attui tre importanti priorità: la prima è costituita dal programma di Stoccolma in materia di giustizia, libertà e sicurezza.
E' necessario pervenire quanto prima a un accordo su questo programma.
La seconda priorità è l'attuazione del patto sull'immigrazione e l'asilo. lei Confidiamo che lei, signor Primo Ministro, vigili sull'attuazione del patto concordato lo scorso anno.
Terzo, il mese scorso, durante il Consiglio europeo si è pervenuti a un accordo sul progetto pilota relativo alla ripartizione degli oneri in materia di immigrazione.
La aspetta una mole notevole di lavoro, signor Primo Ministro; da parte nostra, insieme al nostro presidente, seguiremo con attenzione il suo operato, per assicurarci che tutto si svolga come previsto.
(PT) Da Dag Hammarskjöld in poi, la Svezia si è distinta come paese membro delle Nazioni Unite (ONU) e sa pertanto che, in assenza di istituzioni che godano di una legittimità e una rappresentanza universalmente riconosciute, mancherà la forza politica per concludere Kyoto2 e il ciclo di Doha, conseguire gli obiettivi di sviluppo del Millennio, regolamentare l'economia globale e, non da ultimo, tutelare i diritti umani.
Mi rammarico che la presidenza svedese si accontenti del quadro informale e controverso del G20.
E' tragico che l'Unione europea - questa "locomotiva del mondo”, come ha affermato il presidente Barroso citando le parole del Segretario Generale dell'ONU - non abbia una vera e propria guida e sia priva di una prospettiva strategica in quest'ambito, mentre il presidente Obama s'impegna per la governance globale.
Da parte nostra, soltanto il papa ha sottolineato la necessità urgente di una riorganizzazione del Consiglio di sicurezza dell'ONU e delle istituzioni di Bretton Woods.
Signor Presidente, per quale motivo la presidenza svedese si rifiuta di persuadere l'Europa a chiedere con forza una riforma del Consiglio di sicurezza delle Nazioni Unite, affinché anche l'Unione europea ne entri a far parte dopo l'entrata in vigore del trattato di Lisbona?
(GA) Signor Presidente, il referendum sul trattato di Lisbona, che si terrà in Irlanda il 2 ottobre, segnerà uno dei principali eventi della presidenza svedese.
L'Irlanda ha ottenuto una serie di garanzie giuridiche in vari ambiti, elemento che ha contribuito in maniera significativa ad alleviare le preoccupazioni espresse dai cittadini irlandesi nella consultazione elettorale dello scorso anno.
Ora, a quelli tra noi convinti che il voto favorevole al trattato rappresenti un vantaggio per l'Irlanda, spetta il compito di promuoverlo nel mio paese.
Se il trattato di Lisbona avrà successo - e mi auguro che il referendum abbia esito positivo - i vari Stati avranno il diritto di nominare un commissario.
Chi sostiene il trattato non può in alcun modo accontentarsi: dobbiamo fare tutto il possibile per ottenere un risultato positivo.
(Il Presidente interrompe l'oratore)
(PL) Signor Presidente, ringrazio il primo ministro Reinfeldt per aver incluso tra le sue priorità la necessità di intensificare la cooperazione con i nostri vicini orientali.
Vorrei inoltre ringraziarlo per l'impegno assunto dalla Svezia a favore del partenariato orientale.
A tale proposito, nei prossimi sei mesi l'Unione europea e la Svezia, in quanto presidente di turno,saranno chiamate ad affrontare i problemi legati alle violazioni dei diritti umani in Bielorussia.
Da sei mesi, tre imprenditori - i signori Avtukhowich, Leonov e Osipienko - sono detenuti senza aver ottenuto una sentenza equa.
E' stata inoltre disposta la custodia cautelare per 11 dei 12 attivisti che hanno preso parte alla manifestazione del gennaio 2008, mentre l'ultimo è stato condannato qualche giorno fa a un anno di detenzione.
Signor Primo Ministro, nei prossimi sei mesi la invito a prestare attenzione alle violazioni dei diritti umani in Bielorussia.
presidente in carica del Consiglio. - (SV) Signor Presidente, spero di poter restituire un po' del tempo che prima ho preso in prestito.
(Il Presidente interrompe brevemente l'oratore)
So che siete in attesa della votazione.
Consentitemi di ringraziarvi per aver rappresentato egregiamente i rispettivi gruppi di appartenenza.
Prendo atto delle aspettative che nutrite nei confronti della presidenza svedese, del desiderio di vedere l'Unione europea assumere un ruolo trainante nei negoziati sul clima e intervenire contro la crisi finanziaria e la recessione economica.
Sono stati citati la strategia per il Mar Baltico, il programma di Stoccolma, il nostro impegno costante a favore dell'allargamento: vi ringrazio per il sostegno dimostrato nei confronti di queste iniziative.
Sono consapevole che la transizione al trattato di Lisbona renderà necessari molti altri incontri: ci aspetta parecchio lavoro quest'autunno.
Oggi sono presenti molti ministri del governo da me presieduto, che, al pari mio, hanno ascoltato attentamente le vostre opinioni e richieste.
Mi auguro che avvieremo una stretta collaborazione e spero di rivedervi in autunno.
Contiamo inoltre su un costante scambio dialettico e su contatti frequenti con la presidenza, che rivestono un'importanza fondamentale per il Parlamento europeo.
Siamo all'inizio del mandato, ci sono numerose questioni da affrontare e la presidenza svedese rappresenta un ottimo punto di partenza.
La ringrazio molto, signor Primo Ministro.
Vorrei inoltre ringraziare il presidente della Commissione europea.
(Applausi)
La discussione è chiusa.
Dichiarazioni scritte (Articolo 149 del regolamento)
Apprezzo la proposta della presidenza svedese di concentrarsi su questioni politiche anziché costituzionali durante il suo mandato.
Il Consiglio ha tuttavia deciso di ignorare la volontà espressa democraticamente dai cittadini irlandesi e di proseguire ugualmente con l'approvazione del trattato di Lisbona.
Il quadro politico perseguito dal Consiglio purtroppo non è altro che la medesima agenda fallimentare incentrata sulle liberalizzazioni.
Non è questa la risposta giusta alla crisi economica, anzi, è la prosecuzione di quelle politiche che hanno dato origine alla crisi, quelle stesse politiche che il trattato di Lisbona intende ulteriormente rafforzare.
Ci è stato detto che abbiamo bisogno del trattato di Lisbona perché la sua elaborazione ha richiesto anni, ma esso è stato formulato e concordato prima della crisi economica e si fonda su politiche che hanno contribuito a scatenarla.
Forzare ad ogni costo l'attuazione di queste politiche vetuste ora avrebbe conseguenze disastrose, perché non farebbe che inasprire la crisi in atto.
Questa nuova epoca impone l'adozione di politiche nuove e di un nuovo trattato.
Per quanto riguarda i cambiamenti climatici, è essenziale che a Copenhagen la presidenza svedese profonda ogni sforzo per concludere un valido accordo.
per iscritto. - (EN) La presidenza svedese si troverà ad affrontare numerose sfide, ma la principale consiste nell'assicurare che l'Unione europea rispetti la sovranità degli Stati membri e non calpesti i diritti democratici dei cittadini europei.
Fin troppo spesso, le preoccupazioni e gli interessi dei cittadini vengono ignorati nella cieca corsa per far progredire l'agenda federalista esemplificata dal trattato di Lisbona.
In vista dei cambiamenti futuri, i lavori preparatori per la riforma della politica agricola comune nel 2013 costituiranno una delle principali questioni che la presidenza dovrà affrontare.
Il dibattito in merito e quello relativo alla riforma della politica per la pesca dovranno inoltre concentrarsi su quelle zone in cui la dipendenza dal settore agricolo è più forte, come l'Irlanda del Nord.
In questo momento di instabilità finanziaria, a noi spetta l'importante compito di assistere e proteggere la nostra base elettorale.
L'Unione europea non deve frapporre ulteriori ostacoli alla crescita e alla stabilità economica.
per iscritto. - (PT) Il programma anti-sociale della presidenza svedese del Consiglio europeo rappresenta un rischioso passo avanti per la diffusione delle politiche neoliberiste; esso riflette l'ostinazione a proseguire su quella linea - contro l'evidenza dei fatti - da parte dei fautori del capitalismo nell'UE, che sembrano aver dimenticato che proprio queste stesse politiche hanno portato all'attuale crisi economica e sociale.
Nella presentazione del suo programma, la presidenza svedese ha menzionato i problemi legati alla disoccupazione, eppure non ha citato nemmeno una singola misura volta a modificare le politiche esistenti, che li hanno scatenati; anzi, ha esaltato la politica della libera concorrenza nei più svariati ambiti, inclusi i servizi e il commercio estero, puntando tutto sulla ripresa dei mercati finanziari, sull'applicazione dei criteri del patto di stabilità e sulla difesa del neoliberismo, che indubbiamente porterà nuovi attacchi ai diritti sociali e dei lavoratori.
La presidenza non ha peraltro tralasciato di insistere sul nuovo referendum irlandese sul trattato di Lisbona, già programmato per il 2 ottobre, per continuare a ricattare i cittadini irlandesi e accelerare la distruzione dei servizi pubblici e la limitazione dei diritti sociali in materia di previdenza sociale, sanità, risorse idriche, protezione sociale, diritti dei lavoratori e non solo.
Non è difficile immaginare che saranno presentate nuove proposte di direttive che tenteranno di ricalcare le stesse proposte già rigettate nei precedenti mandati.
Do il benvenuto alla presidenza entrante e mi auguro che, come terzo membro della troika del Consiglio, la Svezia prosegua il lavoro iniziato dalla presidenza ceca e da quella francese in merito all'integrazione sociale dei rom.
Numerosi fattori hanno ostacolato il lavoro dell'uscente presidenza ceca, ma sulla questione dei rom, il quadro complessivo è indubbiamente positivo.
Il primo incontro della piattaforma sui rom si è tenuto in aprile a Praga e a giugno il Consiglio europeo ha rafforzato i propri obiettivi generali offrendo ai rom pari opportunità e invitando la Commissione e gli Stati membri a combattere la povertà e l'esclusione dei rom.
Il Consiglio ha altresì approvato i principi fondamentali comuni delineati a Praga per l'integrazione sociale dei rom e ha invitato i responsabili delle politiche pubbliche a prendere in considerazione e rispettare tali principi.
Alla luce dei risultati raggiunti finora dalla troika, mi auguro che la presidenza svedese quanto meno dedichi alle problematiche riguardanti i rom maggiore attenzione di quanto fatto finora.
Spero, per esempio, che la prossima conferenza sul mercato del lavoro inclusivo di ottobre e il vertice sulle pari opportunità, previsto per novembre, accordino priorità ai problemi della principale minoranza europea.
Per dimensioni della popolazione, essa è infatti nettamente più numerosa di quella che vive nella regione del Baltico, già indicata come priorità dalla presidenza.
Spero altresì che la presidenza superi le impostazioni teoriche già adottate e le questioni organizzative decise per intraprendere iniziative specifiche con cui dare effettiva attuazione a questi quadri teorici.
Il programma di Stoccolma - indicato come priorità dalla presidenza svedese - è teso a rafforzare gli ambiti della libertà, della sicurezza e della giustizia, nonché a promuovere l'attività economica nel corso dell'attuale crisi, specie in vista dell'eventuale entrata in vigore del trattato di Lisbona.
Se il programma di Stoccolma andrà a buon fine, contribuirà a rendere l'Europa più accessibile ai suoi cittadini.
Ciò si tradurrà nell'applicazione del diritto alla libera circolazione per tutti i cittadini europei e nella piena attuazione del principio del riconoscimento reciproco per gli affari civili e penali a livello comunitario.
La presidenza svedese deve proseguire gli sforzi profusi dalle presidenze francese e ceca, le cui priorità consistevano nel fornire a tutti i lavoratori dell'UE pieno accesso al mercato del lavoro comunitario, un diritto fortemente simbolico della cittadinanza europea.
A tale scopo, gli Stati membri devono partecipare attivamente attraverso azioni concrete, mirate ad abolire i confini virtuali all'interno dell'UE che ostacolano la libera circolazione dei cittadini, costretti a scontrarsi con difficoltà di ordine amministrativo e giuridico quando vivono e lavorano in un altro Stato membro.
La libera circolazione dev'essere un dato di fatto per tutti i cittadini dell'UE, specie in un momento di crisi economica, in cui emerge fortemente la necessità di promuovere la libera circolazione dei lavoratori.
La mobilità può autoregolamentarsi e assicurare flessibilità, nonché ridurre l'incidenza del lavoro sommerso e il tasso naturale di disoccupazione.
Oggi l'Unione europea si trova ad affrontare questioni di estrema rilevanza: la crisi economica e finanziaria, l'allarmante aumento della disoccupazione e i cambiamenti climatici.
Attualmente, nell'Unione europea il tasso di disoccupazione è pari all'8,9 per cento, mentre il 19 per cento dei giovani sotto i 16 anni e una pari percentuale di anziani sono esposti al rischio di povertà.
I tagli al personale sono all'ordine del giorno, molte aziende falliscono e i bilanci statali registrano pesanti deficit.
La presidenza svedese dell'Unione ha un'enorme responsabilità nei confronti dei suoi cittadini: deve riportare la speranza di una vita decorosa e gettare le basi della ripresa economica coinvolgendo tutti i cittadini in uno sforzo collettivo.
Gli obiettivi prioritari delineati dalla presidenza comprendono l'efficienza energetica, il ricorso alle energie rinnovabili e il potenziamento della sicurezza energetica comunitaria.
Mi auguro che questo turno di presidenza segni l'inizio di un periodo di prosperità e di una tendenza alla crescita per i prossimi quaranta o cinquant'anni.
Ora più che mai, occorre investire in istruzione, ricerca, efficienza energetica e, soprattutto, nei cittadini.
La Svezia è nota per le politiche sociali e per l'elevato tenore di vita: è per questo motivo che, insieme ai colleghi del Parlamento e a tutti i cittadini europei, vi faccio i migliori auguri e auspico che questo mandato diventi un trampolino di lancio verso un nuovo futuro.
per iscritto. - (EL) Le priorità della presidenza svedese rappresentano un'escalation dell'attacco anti-popolare da parte dell'UE, che mira a tutelare la redditività del capitale euro-unificante scaricando il peso della recessione capitalista sui lavoratori e sulla base sociale.
La presidenza svedese tenta di accelerare le ristrutturazioni capitaliste nell'ambito della strategia di Lisbona.
Questo attacco al lavoro poggia sui tagli alle retribuzioni e alle pensioni, sulla completa dissoluzione delle relazioni industriali, dei diritti dei lavoratori, dei sistemi previdenziali e di protezione sociale, nonché su un'ancor più marcata mercificazione della salute e dell'istruzione.
L'"economia verde” è progettata in maniera tale che, con il pretesto di contrastare i cambiamenti climatici, sia possibile aprire nuovi e redditizi ambiti di attività al capitale.
Nel nome della lotta al terrorismo e alla criminalità organizzata, il programma di Stoccolma tenta di rafforzare ulteriormente il sistema politico borghese, per consentirgli di contrastare le reazioni popolari e intensificare le misure repressive nei confronti degli immigrati.
La strategia per il Baltico ha spianato la strada a un'impostazione ancor più aggressiva da parte dei monopoli euro-unificanti nei paesi che costituiscono il confine orientale dell'UE, nel tentativo di rafforzarne la posizione nella concorrenza imperialista.
Facendo ricorso alle "garanzie” come una cortina di fumo e una palese coercizione, essi tentano di usurpare il voto irlandese per attuare l'antipopolare trattato di Lisbona.
Comunicazione delle proposte della Conferenza dei presidenti: vedasi processo verbale
Comunicazione della Presidenza
(Dopo l'intervento dell'onorevole Harms, vedasi il punto 4.1).
Certo, onorevole Harms.
Per quanto riguarda la questione presentata, devo informare quest'Aula che il presidente Buzek ha rilasciato una dichiarazione pubblica, che vi leggerò ora.
E' stato con grande tristezza che ho appreso della tragica morte di Natalia Estemirova, sequestrata questa mattina a Grozny.
A nome del Parlamento europeo vorrei esprimere il nostro sostegno e le nostre più sentite condoglianze alla famiglia e agli amici della giornalista.
Natalia Estemirova era un'attivista nel campo dei diritti umani e una ricercatrice, per il gruppo Memorial, in Cecenia.
Nel 2005 ha ricevuto la Medaglia Robert Schuman dal PPE al Parlamento europeo.
Il Parlamento europeo ha vivamente apprezzato il suo lavoro nel campo dei diritti umani, promuovendo il senso di responsabilità democratica e l'applicazione dello stato di diritto.
Invitiamo caldamente le autorità russe ad avviare un'approfondita indagine sulla sua morte e a fare del loro meglio per portare i responsabili di questo tragico omicidio davanti alla giustizia.
Il Parlamento europeo è sempre in prima linea nella promozione della democrazia, nell'applicazione dello stato di diritto e nella difesa dei diritti umani.
E' quindi nostro dovere sostenere e dimostrare solidarietà a chi, in tutto il mondo, lotta per i nostri stessi valori, come nel caso di Natalia Estemirova.
(Applausi)
Onorevole Harms, la presidenza accetta la sua proposta di osservare un minuto di silenzio in memoria di Natalia Estemirova.
(Il Parlamento, in piedi, osserva un minuto di silenzio)
Richiesta di revoca dell'immunità: vedasi processo verbale
Interventi di un minuto su questioni di rilevanza politica
Adesso passiamo agli interventi che non possono durare più di un minuto.
C'è una lunghissima lista di richieste.
Questo denota una grande voglia di partecipazione che fa onore a questo Parlamento.
Tuttavia, io non potrò dare la parola a tutti coloro i quali la richiederanno, perché 100 richieste richiederebbero un'ora e mezza, mentre noi invece abbiamo a disposizione soltanto trenta minuti.
(GA) Signor Presidente, dato che questo è il mio primo intervento al Parlamento europeo desidero esordire nella mia lingua materna.
Come saprete in Irlanda è in corso una campagna referendaria sul trattato di Lisbona e ci auguriamo che le votazioni del 2 ottobre diano esito positivo.
Questa volta le garanzie fornite dall'Unione europea al governo irlandese in materia di tassazione, aborto e difesa hanno cambiato nettamente la situazione.
E' anche molto importante l'attenzione che il trattato di Lisbona all'attività sportiva, un aspetto che non era stato sottolineato la volta scorsa.
(EN) Mi sono occupato di sport per tutta la vita a diversi livelli, sia agonistico che amministrativo, e credo che la possibilità prevista dal trattato di Lisbona che l'Unione europea prenda sul serio lo sport e sostenga l'attività sportiva, sia a livello nazionale che internazionale, abbia colpito favorevolmente gli appassionati di sport in Irlanda.
Per questo e per altri motivi più evidenti, come i benefici dello sport a livello sanitario, fisico e sociale, è essenziale che siano garantiti finanziamenti adeguati ai sensi del trattato Lisbona...
(Il Presidente interrompe l'oratore)
(RO) Signor Presidente, credo che, rispetto agli altri Stati membri, in Romania vi siano maggiori disparità nel settore agricolo in termini di problemi strutturali.
Desidero sottolineare che l'Unione europea dovrebbe usare la propria influenza politica ed economica per porre maggiore attenzione alla gestione dei fondi destinati all'agricoltura degli Stati membri che hanno aderito per ultimi all'Unione.
A mio parere un'agricoltura sostenibile, finanziata tramite un bilancio adeguato anche dopo il 2013, risolverebbe il problema offrendo agli agricoltori prospettive a medio e lungo termine e fornendo risorse finanziarie sufficienti che consentirebbero all'agricoltura rumena di allinearsi agli standard europei e di diventare una vera opportunità per l'Europa unita.
(SK) Onorevoli deputati, l'Ungheria e le minoranze ungheresi sollevano costantemente il tema delle minoranze nazionali e, ricorrendo a mezze verità e a volte persino a menzogne, cercano di manipolare l'opinione pubblica europea a proprio vantaggio.
Ma dove sta la verità?
Nel corso degli ultimi 80 anni le minoranze nazionali in Ungheria sono state quasi del tutto cancellate, mentre l'Europa stava a guardare in silenzio.
La minoranza slovacca è scesa da 300 000 a 10 000 unità, mentre le minoranze ungheresi dei paesi circostanti, inclusa la Slovacchia, sono rimaste inalterate.
Negli ultimi due anni sei cittadini rom sono stati assassinati in Ungheria e molti altri sono stati feriti.
Si temono anche attacchi contro gli ebrei, mentre altre forme di estremismo sono in crescita e stanno superando anche i confini ungheresi.
Queste aggressioni non sono state gestite in modo adeguato dalle autorità ungheresi e devono essere condannate.
Le istituzioni europee devono assumere una posizione più ferma nei confronti di tali manifestazioni di estremismo.
(PT) Con il colpo di Stato avvenuto in Honduras il 28 giugno si è perpetrata una violazione della libertà politica del popolo honduregno e dei suoi fondamentali diritti democratici.
Da allora il governo ha di fatto adottato misure repressive nei confronti dei movimenti popolari che manifestano nelle strade, ha introdotto forme di oscuramento dei mezzi di informazione e di restrizione delle libertà, ha perpetrato persecuzioni e detenzioni illegali mentre alcuni membri dei gruppi organizzati della resistenza contro il colpo di Stato sono scomparsi o sono stati addirittura assassinati.
Ne siamo stati testimoni durante la recente visita in Honduras e Nicaragua di una delegazione del gruppo confederale della Sinistra unitaria europea/Sinistra verde nordica, in occasione della quale abbiamo incontrato il presidente legittimo del paese, Manuel Zelaya.
La reazione delle istituzioni europee a tali fatti è, a dir poco, ambigua.
Mentre alcuni rimangono in silenzio, c'è chi si appella ad entrambe le parti chiedendo di fare del loro meglio per trovare una soluzione politica più rapidamente possibile. In tal modo si mettono sullo stesso piano fatti del tutto diversi e si ignorano i veri responsabili della situazione, come se non esistesse da un lato un presidente eletto democraticamente e dall'altro un governo che è impadronito illegalmente del potere, ha arrestato il presidente legittimo e lo ha espulso dal paese..
Il rispetto dei valori fondamentali della democrazia chiede una ferma e decisa condanna del colpo di Stato da parte delle istituzioni europee che devono introdurre misure a livello internazionale volte ad aumentare le pressioni sul governo illegale attualmente al potere ed isolarlo.
L'Unione deve anche evitare di riconoscere e sostenere eventuali elezioni tenute prima del ritorno del paese alla legalità democratica.
(EN) Signor Presidente, in veste di europarlamentare neoletto, ritengo che una delle questioni principali che gli agricoltori gallesi e del Regno Unito dovranno affrontare è l'identificazione elettronica dei capi ovini, che entrerà in vigore a partire dal 1° gennaio 2010.
Il problema è che i lettori elettronici impiegati per tale procedura non sono accurati se non nel 79 per cento dei casi, a quanto mi risulta, e questo creerà enormi problemi agli allevatori in tutto il Regno Unito.
Invito la Commissione a riconsiderare questa politica e ad introdurla solamente su base volontaria.
Temo che l'impiego di apparecchiature insufficientemente accurate potrebbe penalizzare numerosi agricoltori, che vedrebbero ridotti, se non addirittura cancellati nella peggiore delle ipotesi, i rispettivi pagamenti unici.
Le concessioni accordate sono senz'altro utili, seppure non sufficienti.
Mi meraviglia che la Commissione approvi un sistema di identificazione elettronica (EID) con l'utilizzo di apparecchiature che presentano lacune tanto macroscopiche.
La scelta più sensata sarebbe introdurre tale pratica soltanto su base volontaria a partire da gennaio.
Invito i colleghi a sostenere la mia posizione su questa questione così rilevante per l'agricoltura di tutta l'Europa.
(EN) Signor Presidente, invito l'Aula ad adottare misure immediate ed efficaci volte a salvaguardare i piccoli agricoltori e le aziende a conduzione famigliare impiegate in questo settore in tutti gli Stati membri, soprattutto quelli dell'Europa centrale e orientale, in particolare dell'Ungheria, il mio paese.
Che cosa sta accadendo a questi agricoltori?
Con l'adesione all'Unione europea, abbiamo dovuto "offrire” per così dire il 100 per cento dei nostri mercati, ricavandone in cambio un 25 per cento di sovvenzioni.
Lo scambio non è solo ingiusto e iniquo, ma anche illegale, dal momento che viola apertamente il trattato di Roma.
Nel tentativo di mantenere la concorrenzialità nonostante queste premesse, gli agricoltori si sono visti costretti a chiedere finanziamenti, spesso ingenti, che li hanno mandati in fallimento e li costringono ora a vendere i terreni.
Si sta delineando un vero e proprio scenario da colonizzazione, dal momento che siamo costretti a mettere la nostra terra a disposizione di paesi che hanno un PIL dieci volte maggiore al nostro.
Chiedo dunque l'immediata revisione dell'accordo di Copenhagen.
(Il Presidente interrompe l'oratore)
(RO) Signor Presidente, anch'io come altri deputati desidero sollevare un problema relativo al settore agricolo.
Di recente ha attirato la mia attenzione un articolo comparso sul Wall Street Journal, articolo che presento con orgoglio al Parlamento assieme alle richieste avanzate dai suoi autori.
Il titolo dell'articolo, che non credo sia sufficiente a far comprendere il suo contenuto, è: "Mr Barroso, Take Down Small Business Walls”, ovvero "Barroso, abbatti i muri delle piccole imprese”.
L'articolo altro non è che un appello alla futura Commissione europea affinché ponga al centro del proprio operato il sostegno alle piccole e medie imprese, estremamente vulnerabili in un momento di crisi, e non scenda a compromessi sull'applicazione dello Small Business Act del 2008 sulle piccole imprese.
Il Parlamento europeo ha il dovere di assicurare che queste misure vengano introdotte in modo adeguato ed efficiente poiché sono necessarie a più di venti milioni di piccole e medie imprese nell'Unione europea.
(BG) Signor Presidente, all'inizio di agosto nella Repubblica di Macedonia è venuto alla luce un fatto increscioso che ha scioccato l'opinione pubblica bulgara.
Spaska Mitrova, una cittadina macedone di 23 anni madre di un bimbo che all'epoca stava ancora allattando, è stata trattenuta con la forza in un commissariato di polizia per poi essere trasferita nel famigerato carcere di Idrizovo dopo essere stata separata dal figlio.
La polizia l'ha trascinata per i capelli dall'ultimo piano dell'edificio al piano terra dato che la donna non voleva essere separata da suo figlio.
La ragazza è stata condannata a tre mesi di carcere perché non era stata in grado di fornire un letto al suo ex marito nella cameretta del bimbo.
Si possono facilmente immaginare le implicazioni della situazione.
La signora Mitrova aveva ottenuto la cittadinanza bulgara all'inizio di quest'anno e, visto che non si tratta di un caso isolato, questo sembra essere il motivo principale del trattamento inumano cui è stata sottoposta.
Circa due anni fa chiesi all'attuale ministro degli Esteri macedone il motivo di tanto odio nei confronti dei cittadini macedoni che avevano ottenuto la cittadinanza bulgara, ed mi fu risposto che si trattava di vestigia del passato.
Gli sforzi intrapresi dal presidente e dal governo bulgari non hanno avuto alcun esito e mi appello quindi al commissario Rehn affinché approfondisca questo chiaro caso di ingiustizia avvenuto in un paese che vuole avviare i negoziati di adesione con l'Unione.
(SL) L'Italia vuole imporre un terminale per il gas sulla terraferma al confine con la Slovenia senza aver prima consultato il nostro paese e senza considerare che l'Unione europea si fonda sulla fiducia reciproca e su buone relazioni di vicinato.
L'introduzione di fonti energetiche dannose dell'ambiente richiede misure speciali di tutela ambientale, nonché un rapporto basato sull'onestà.
Cercando di nascondere alla Slovenia le conseguenze dannose che il terminale avrebbe sull'ambiente transfrontaliero, l'Italia danneggia tutti gli interessati, inclusa se stessa e chi vive nell'area del controverso impianto.
I cittadini e il governo sloveni si oppongono con forza alla costruzione del terminale.
Mentire ai giornalisti può essere un mezzo di sopravvivenza politica per Berlusconi in Italia, ma un simile comportamento non può e non deve essere tollerato come consuetudine all'interno dell'Unione europea.
Un simile atteggiamento è inaccettabile e rappresenta una palese violazione dei principi comunitari, senza contare che le manipolazioni da parte dell'Italia vanno a discapito della vita umana e dell'ambiente.
Il paese sta mettendo in atto un inganno a livello internazionale nel tentativo di costruire un terminale sulla terraferma a Zaule (Aquilinia) nel golfo di Trieste, già di per sé molto stretto.
Questa installazione provocherà degrado ambientale e distruggerà le prospettive di coesistenza pacifica tra i popoli di confine fornendo un pessimo esempio ai futuri Stati membri.
(PT) Signor Presidente, ciò che sta accadendo nell'ex fabbrica di calzature tedesca Rhode, a Santa Maria da Feira, attualmente denominata Sociedade Luso-Alemã de Calçado, è molto preoccupante.
La società aveva circa 3 000 dipendenti, ma, dopo i problemi verificatisi in Germania, ha operato un taglio dei posti di lavoro e attualmente impiega all'incirca 1 000 dipendenti.
La maggioranza dei dipendenti sono donne, gran parte delle quali hanno subito una riduzione di ore e di stipendio.
Ora si teme la chiusura della fabbrica dopo le elezioni in Portogallo.
La disoccupazione della zona è in continua crescita e il fenomeno interessa attualmente molte migliaia di lavoratori, in particolare nell'industria calzaturiera e della lavorazione del sughero.
Vista la situazione chiediamo l'adozione di speciali misure di emergenza per impedire un ulteriore calo della produzione con conseguente perdita di posti di lavoro in una zona già gravemente colpita dalla disoccupazione.
(EN) Signor Presidente, non riconosco a questo Parlamento, né a nessun'altra istituzione europea il legittimo diritto di emettere leggi e pretendere di applicarle al Regno Unito.
I miei elettori mi hanno voluta in quest'Assemblea per manifestarvi la loro contrarietà al fatto che ogni giorno l'Unione europea spenda 45 milioni di sterline; vogliamo che quei fondi vengano spesi per scuole, ospedali e infrastrutture nel Regno Unito, anziché sprecati in corruzione, mentre i vostri conti sono in revisione da 14 anni.
Mi premeva riportarvi questo messaggio da parte dei cittadini che mi hanno eletto alla Commissione: tornate pure a occuparvi della vostra burocrazia e preparatevi all'uscita del Regno Unito da quel disordine corrotto e destinato al fallimento che è l'Unione europea.
(EN) Signor Presidente, di recente quest'Aula ha ritrovato coesione davanti alla minaccia del terrorismo globale.
La circoscrizione dell'Irlanda del Nord da cui provengo sa bene quanto sia doloroso il terrorismo.
E' vero che negli ultimi anni l'Irlanda del Nord ha vissuto una trasformazione, ma c'è ancora chi non demorde e cerca di provocare altri spargimenti di sangue.
La settimana scorsa ha avuto luogo l'ultimo di una serie di attentati: un gruppo di dissidenti repubblicani ha piazzato un ordigno di quasi 300 kg nella regione del South Armagh; se non fosse stata scoperta e disinnescata, la bomba avrebbe provocato decine di vittime.
L'Irlanda del Nord non dimentica chi in passato è rimasto vittima del terrorismo e chiedo pertanto a quest'Aula di sostenere la campagna che mira a ottenere un risarcimento dalla Libia, il paese che ha fornito all'IRA le armi che sono servite a seminare morte e distruzione.
La Libia ora deve risponderne.
(SK) All'inizio del nuovo mandato sarebbe opportuno ricordare che abbiamo tutti il compito di assicurare uno sviluppo pacifico al continente europeo affinché i nostri cittadini vivano in pace e prosperità.
Dobbiamo inoltre dimostrare ai cittadini europei che lavoriamo nel loro interesse, che siamo al loro servizio.
Dobbiamo avere sempre presenti questi obiettivi, anche in caso di disaccordo tra i membri della nostra famiglia Per risolvere i conflitti l'Europa si basa sul dialogo, un dialogo mirato ad una soluzione ragionevole, che non ignori le parti e che esponga direttamente le questioni da risolvere alle istituzioni europee, quali il Parlamento.
Rinnovando costantemente un dialogo razionale tra noi eviteremo di dare spazio a tutte le forme di estremismo, stroncando sul nascere o perlomeno contenendo drasticamente attività potenzialmente pericolose.
(RO) Le politiche europee hanno dichiarato guerra al razzismo, ma in meno di una settimana politici tedeschi e britannici hanno avviato una campagna diffamatoria contro i lavoratori rumeni, forse per ignoranza o forse per raccogliere i voti e il consenso della popolazione.
Ritengo molto preoccupanti alcune dichiarazioni recenti: in occasione di una riunione pubblica nel Regno Unito è stato detto che i rumeni hanno il coltello facile; un politico tedesco ha invece affermato che i rumeni non andrebbero mai a lavorare alle sette del mattino e che comunque non saprebbero come lavorare.
Il nostro obiettivo comune è mettere a punto politiche europee contro il razzismo.
Ma cosa fa l'Unione a fronte di dichiarazioni di questo tipo da parte di politici dei più importanti Stati membri?
(ES) Signor Presidente, la scorsa settimana altri tre pescherecci baschi per la pesca del tonno provenienti da Bermeo sono stati minacciati dai pirati somali.
Temiamo che tali attacchi possano ripetersi e siamo preoccupati per la sicurezza delle vittime e per l'inattività del governo spagnolo in merito.
Inoltre, secondo i pescatori, gli attacchi potrebbero intensificarsi con l'arrivo dei monsoni.
Prima che sia troppo tardi, mi appello all'Aula per segnalare la necessità di assegnare con urgenza ai pescherecci una scorta armata militare.
Alcuni governi europei, come quelli italiano e francese, hanno già applicato questa misura con successo.
La Commissione deve invitare tutti gli Stati membri ad adottare misure analoghe, immediate ed efficaci.
Occorre estendere alle aree di pesca le misure di tutela già applicate lungo le rotte delle navi mercantili.
Questo problema è stato denunciato all'Aula nella risoluzione sulla pirateria dello scorso 23 ottobre.
Desidero infine ribadire la nostra convinzione che l'Europa ha bisogno di una politica estera e di sicurezza comune che assicuri maggiore efficacia e credibilità alle istituzioni europee nel far fronte a questo tipo di problemi.
(EL) Signor Presidente, gli attacchi mortali sferrati dalle truppe tedesche facenti parte del contingente militare in Afghanistan assieme a Stati Uniti, Unione europea e NATO nel corso dello scontro avvenuto nella regione di Kunduz il 4 settembre 2009 hanno causato un massacro, con oltre 135 vittime tra i civili e decine di feriti, tra cui molti bambini: questi sono crimini di guerra ai danni del popolo afghano.
Naturalmente l'attacco non ha colpito i talebani, ma 500 civili.
Il bagno di sangue perpetrato ogni giorno, l'organizzazione di elezioni violente e corrotte per la nomina di fantocci appartenenti all'occupazione afghana e la povertà e la miseria che affliggono la popolazione dimostrano che gli attacchi imperialisti di Stati Uniti, Unione europea e NATO in territorio afghano, così come in altri paesi, con il pretesto della lotta al terrorismo, hanno conseguenze disastrose per la popolazione.
Le dichiarazioni del segretario generale delle Nazioni Unite Rasmussen, e di ministri degli Esteri dell'Unione europea hanno un solo obiettivo: continuare gli interventi militari contro la popolazione.
I cittadini di tutti gli Stati membri dell'Unione europea devono chiedere con forza il ritiro delle truppe da questi paesi.
(EN) Signor Presidente, il 2 ottobre in Irlanda si terrà il referendum sul trattato di Lisbona.
Il documento è pressoché identico alla Costituzione europea, già seccamente respinta da Francia e Olanda.
Già una volta l'Irlanda ha votato contro il trattato di Lisbona, ma per l'Unione europea "no” è sempre la risposta sbagliata quando si tratta di maggiore integrazione politica.
L'Irlanda si vede quindi costretta a tenere un nuovo referendum in cui dire "sì”, l'unica risposta che l'UE accetterà.
L'Unione europea, fondata su inadeguata rappresentanza, menzogne e inganni, sta cancellando la democrazia negli Stati membri.
I cittadini britannici si vedono negare il referendum da uno spregevole governo e da una classe politica nazionale proprio perché questi ultimi sanno perfettamente che l'esito sarebbe una sonora bocciatura.
A prescindere da come si pronuncerà l'Irlanda, prima o poi la Gran Bretagna abbandonerà l'UE e riconquisterà la propria indipendenza.
Sono orgoglioso di potermi avvalere della mia carica per sostenere l'abbandono incondizionato dell'Unione europea da parte della Gran Bretagna.
Grazie collega, le ho dato 14 secondi in più nonostante abbia detto un'inesattezza e cioè che il trattato di Lisbona sia la stessa cosa della Costituzione.
(RO) Signor Presidente, desidero intervenire sul progetto europeo "Voices of Youth” (le voci dei giovani) la cui richiesta di patrocinio è stata per me un onore.
Scopo del progetto, cui possono partecipare i giovani di tutti gli Stati membri, è chiedere proprio ai giovani di trovare e proporre soluzioni ai problemi sociali che incontrano.
Mi rivolgo a lei, signor Presidente, e al presidente della Commissione europea affinché si presti maggiore attenzione ai suggerimenti avanzati dalle nuove generazioni.
In questi tempi difficili abbiamo la responsabilità di fornire una vera opportunità all'Europa e soprattutto ai giovani cittadini europei.
La mia generazione ha avuto la fortuna di partecipare alla ricostruzione di un'Europa unita e i giovani, rappresentando l'Europa di oggi e di domani, hanno il diritto di trasformare il nostro continente diventare sulla base dei loro progetti per il futuro.
Grazie a tutti e mi auguro che Dio possa aiutarci.
Grazie, anche per la sua capacità di sintesi.
(HU) Il fantasma delle ideologie di estrema sinistra e di estrema destra, proprie delle due dittature che hanno dominato l'Europa nel XX secolo, torna a perseguitare l'Unione europea del XXI secolo.
C'è un cittadino dell'Unione cui è stato vietato di recarsi in alti paesi, ostacolando in tal modo la sua libertà di movimento.
C'è uno Stato che vorrebbe arrestare 15 cittadini, accusarli di tradimento e vietare loro di lasciare il paese solo perché intendono discutere dei problemi delle minoranze con alcuni compatrioti che la pensano come loro al forum dei deputati ungheresi del bacino dei Carpazi.
In questo paese le persone vengono punita se non parlano correttamente la lingua ufficiale negli ospedali, nei commissariati di polizia, nelle case di riposo per anziani e nei reparti maternità.
Nemmeno gli immigrati vengono trattati in questo modo nell'Unione europea. Bisogna ricordarsi che queste persone vivono nel paese da centinaia di anni, mentre il nuovo Stato si è instaurato solo 17 anni fa.
Per questo motivo ritengo sia importante applicare all'interno dell'Unione europea un'unica legge sulla tutela delle minoranze che sia vincolante per tutti i paesi.
(EN) Signor Presidente, desidero comunicare all'Aula che la settimana scorsa il ministro della Giustizia britannico ha concesso la grazia a un mio elettore, Michael Shields, rilasciato dopo aver scontato quattro anni e mezzo di reclusione per un reato che non ha mai commesso.
La grazia è stata concessa in base a prove che dimostravano chiaramente che il signor Shields era moralmente e tecnicamente estraneo al reato contestato.
Nel 2005, nell'arco di neanche due mesi, venne arrestato, accusato e condannato per la brutale aggressione dello scrittore bulgaro Martin Georgiev; tutto questo accadeva nonostante l'assenza di elementi di prova, un processo di identificazione lacunoso e il fatto che un'altra persona, Graham Sankey, si fosse dichiarato colpevole dell'aggressione.
Vorrei oggi ringraziare i presidenti Borrell e Pöttering e la commissione per le petizioni del Parlamento a sostegno della campagna che chiedeva giustizia per il signor Shields.
La vicenda purtroppo non si è ancora conclusa, per cui invito il presidente e la commissione per le petizioni a continuare nel proprio impegno e a intervenire affinché le autorità bulgare riaprano il fascicolo con le prove.
Si tratta di un passaggio imprescindibile affinché ciascun cittadino abbia fiducia nella cooperazione giudiziaria e tra le forze di polizia in Europa.
(ET) Le banche devono essere sottoposte a un controllo: è questa la posizione del Consiglio e della Commissione europea.
Uno studio sulla tutela dei consumatori della Commissione europea pubblicato in febbraio ha messo in luce diversi aspetti negativi del settore bancario.
Come rappresentante estone desidero citare alcuni casi avvenuti nel mio paese.
Innanzi tutto vorrei riferire il caso di due banche svedesi che trattano i clienti estoni diversamente da quelli svedesi: i prezzi dei servizi bancari e i tassi d'interesse sono infatti molto più alti per i consumatori estoni.
I tassi d'interesse, per esempio, che in Svezia sono pari a 0,21 per cento, in Estonia raggiungono il 12,2 per cento, 600 volte tanto.
Giustificare questa disparità di trattamento con la crisi finanziaria non è in linea con i valori dell'Unione europea.
Desidero chiedere alla Svezia, che attualmente detiene la presidenza dell'Unione europea, cosa pensa della situazione delle banche svedesi in Estonia e quanto pensa che durerà.
(DE) Signor Presidente, ho già precisato in altre occasioni la necessità di una rivoluzione democratica nonché la situazione attualmente insostenibile per chi ha deciso liberamente di non essere rappresentato da nessun gruppo politico in questo Parlamento.
Desidero chiedere alla presidenza una soluzione amichevole alla questione dei coordinatori, in quanto la situazione attuale rappresenta per noi un'ulteriore discriminazione non consentendoci di prendere parte alle riunioni delle commissioni né di essere pienamente attivi.
Sarei lieto di poter contribuire ad evitare una situazione simile a quella verificatisi nel 2001, quando abbiamo presentato un ricorso alla Corte di giustizia europea sull'illegalità di tutte le decisioni sul coordinamento prese fino ad allora.
Questa evenienza non solo danneggerebbe il Parlamento, ma sarebbe anche inutile dal punto di vista politico.
Chiedo quindi alla presidenza di mettere in atto con urgenza misure adeguate a porre fine a questa discriminazione contro i deputati non iscritti e di tornare ai consolidati metodi di lavoro degli ultimi dieci anni.
(ES) Signor Presidente, quest'estate il gruppo terroristico dell'ETA ha assassinato tre persone in Spagna, tre persone che difendevano la legge e la libertà: un agente di polizia e due agenti della Guardia civile.
Desidero esprimere la mia solidarietà e il mio sostegno alle famiglie.
L'ETA è un gruppo criminale che non ha una collocazione in Europa perché nell'Unione europea non c'è spazio per il radicalismo, il totalitarismo e i terroristi assassini.
Il Parlamento e tutte le istituzioni europee devono condannare i terroristi dell'ETA e cercare di eliminare, di sradicare dal nostro continente il cancro degli attacchi terroristici perpetrati dall'ETA e dai suoi complici.
Desidero che il mio primo discorso nella prima riunione plenaria del Parlamento europeo di questa legislatura ricordi e renda omaggio a tutte le vittime del terrorismo dell'ETA, condanni le organizzazioni terroristiche ETA in quest'Aula e chieda che in Europa venga avviata una cooperazione volta a distruggere con la legge l'ETA e i suoi accoliti, per il bene dei Paesi baschi, della Spagna e dell'Europa intera.
(EN) Signor Presidente, sei mesi fa il mondo ha accolto attonito la notizia delle vittime e della distruzione causata a Gaza da Israele.
I riflettori ormai sono spenti, ma l'assedio economico non si ferma: meno di un quarto dei materiali e dei rifornimenti necessari alla popolazione riesce a superare i posti di blocco, e si tratta di appena 18 articoli in tutto.
Non c'è nulla per la ricostruzione, per l'attività economica, per creare occupazione e per alimentare la speranza.
Di fatto, Israele trattiene un milione e mezzo di persone in una sorta di campo di prigionia, circondato da mura e sorvegliato da guardie armate.
Signor Presidente, la prego di convincere il presidente a recarsi a Gaza al più presto, affinché possa giudicare la situazione di persona.
Se ritiene inaccettabile una pena collettiva di questo genere, dovrebbe dichiararlo, dando così voce a quei cittadini innocenti.
(DE) Signor Presidente, la crisi economica ha colpito duramente la produzione agricola.
In particolare, nel corso degli ultimi venti mesi, la situazione dell'industria casearia si è aggravata sempre più.
Con la caduta del prezzo del latte al di sotto dei 21 centesimi di euro, gli allevatori si sono visti costretti a vendere il latte a meno della metà del costo di produzione.
E' in grave pericolo la sopravvivenza di molte aziende a conduzione famigliare dell'Unione europea , molte delle quali attualmente riescono a sopravvivere contando solo sui risparmi personali: una situazione chiaramente non sostenibile.
In base ai dati in possesso della Commissione la situazione determinata dal calo dei prezzi del latte e dei prodotti caseari è drammatica: per evitare un crollo del settore lattiero-caseario è essenziale mettere in atto misure di sostegno.
La qualità ha il suo prezzo, ma questo principio non sembra essere più valido per il settore agricolo: attualmente il prezzo di produzione non sembra più avere alcuna correlazione con il prezzo al consumo.
Le nostre aziende a conduzione famigliare necessitano di urgenti misure a sostegno del mercato, a garanzia della fornitura dei prodotti alimentari in Europa.
Non dobbiamo dimenticare che centinaia di migliaia di posti di lavoro in Europa dipendono dall'agricoltura.
(EN) Signor Presidente, vorrei portare all'attenzione dell'Aula il caso del signor John Zafiropoulos, detenuto in Grecia.
La sua famiglia - che fa parte dei miei elettori - è convinta della sua innocenza.
All'inizio dell'anno avevo sollevato la questione con il ministro della Giustizia greco e, non avendo ricevuto risposta, a maggio avevo riproposto l'argomento durante un intervento di un minuto in quest'Aula.
Al termine dell'intervento, la rappresentanza permanente greca si è precipitata nel mio studio, promettendomi una risposta in tempi brevissimi da parte del ministro in persona.
A distanza di quattro mesi, ancora non ho avuto notizie.
Se la rappresentanza permanente della Grecia mi sta ascoltando, vorrei esprimere la mia sorpresa e il mio rammarico per il loro silenzio.
Li invito cortesemente a sollecitare una risposta da parte del ministro e di riesaminare il caso del signor Zafiropoulos.
(EN) Signor Presidente, durante l'invasione turca di Cipro del 1974, un giornalista turco scattò una foto che ritraeva la resa di 14 soldati ciprioti all'esercito di occupazione.
Questa immagine divenne il simbolo della ricerca dei dispersi.
Pochi giorni fa, l'esame del DNA ha consentito di identificare le salme dei soldati che 35 anni fa furono trucidati e gettati in un pozzo nella parte settentrionale occupata dell'isola.
Questa scoperta prova che l'esercito turco ha palesemente violato la Convenzione di Ginevra, venendo meno agli obblighi nei confronti dei soldati che si erano arresi.
Chiedo al Parlamento di intervenire affinché la Turchia cooperi con il comitato ONU per i dispersi, mettendo a disposizione documenti e aprendo due siti a Lapithos, indicati come "aree militari riservate”, dove si sospetta siano sepolti altri 800 prigionieri.
(EN) Signor Presidente, quest'Assemblea sarà animata da molte discussioni e dovrà prendere importanti decisioni in materia di bilancio.
Al momento, stiamo ovviamente esaminando il bilancio 2010 e rimangono da risolvere ancora numerose questioni importanti, prima di poter raggiungere un accordo.
A breve, il Parlamento avvierà anche la discussione sulla nuova prospettiva finanziaria per il periodo successivo al 2013.
E' in programma la revisione di bilancio intermedia, benché mi pare che ce ne stiamo quasi dimenticando.
E' invece un impegno da tenere bene a mente, poiché in futuro offrirà opportunità importanti, come la possibilità di riesaminare le nostre priorità e di destinare maggiori risorse a un nuovo piano di ripresa economica per l'Europa.
Forse ci permetterà anche di incrementare i finanziamenti per le misure che verranno decise a Copenhagen, al termine di quest'anno.
Il Parlamento non deve perdere di vista i propri obiettivi: lo invito a continuare a esercitare pressione sul Consiglio e sulla Commissione per procedere alla revisione intermedia e darci la possibilità di proporre le nostre priorità.
(HU) La libertà di parola, signor Presidente, compresa la libertà di scegliere la lingua in cui si desidera parlare, è un diritto umano fondamentale.
La lingua è un simbolo di massima importanza per le persone che la parlano, è il fondamento della loro identità personale: chiunque condivida questa convinzione deve rispettare le lingue di tutte le altre comunità.
Tuttavia di recente la Slovacchia osteggia una delle lingue ufficiali dell'Unione europea, l'ungherese, contravvenendo ai principi dell'Unione.
La legge slovacca sulla lingua è discriminatoria in quanto impedisce a mezzo milione di persone appartenenti alla comunità ungherese di parlare nella propria lingua prevedendo addirittura, in alcuni casi, l'imposizione di una multa fino 5 000 euro.
L'Unione europea si impegna a tutelare le diversità culturali e linguistiche ed ha persino previsto la nomina di un commissario per il multilinguismo.
La Carta europea delle lingue regionali o minoritarie, ratificata anche dalla Slovacchia, garantisce a tutti i cittadini il diritto di esprimersi nella propria lingua materna a tutti i livelli di istruzione nelle pratiche amministrative, nelle istituzioni pubbliche e nei documenti ufficiali.
Le istituzioni comunitarie non possono consentire a nessuno degli Stati membri di contravvenire in modo palese alle più importanti norme comunitarie e di osteggiare i diritti delle minoranze senza dichiararlo pubblicamente.
(PL) Alcuni mesi fa si è tenuto in quest'Aula una discussione sulla situazione dei cantieri navali in Polonia a seguito del quale è stato raggiunto un accordo.
Il presidente Schulz ha confermato, a nome del nostro gruppo politico, l'opposizione del Parlamento alla perdita di decine di migliaia di posti di lavoro nei cantieri navali e nelle imprese del settore nonché alla chiusura dell'industria navale polacca e alla conseguente riduzione dalla capacità industriale europea.
Sono trascorsi sei mesi e ad oggi il governo non è stato in grado di privatizzare i cantieri, la Commissione non ha tenuto in nessun conto la posizione del Parlamento, i cantieri non sono in produzione, il futuro è incerto, i lavoratori hanno perso il loro posto di lavoro e non sanno cosa aspettarsi.
Sicuramente concorderete sul fatto che la Commissione è priva di un proprio concetto di politica industriale europea e non ha compreso che le navi erano necessarie in passato così come lo sono oggi e lo saranno in futuro.
(EN) Signor Presidente, il 23 agosto 2009 ricorreva il 70° anniversario dell'infame patto nazi-sovietico di non aggressione che ha diviso l'Europa.
Si trattò di un esempio clamoroso dell'affinità esistente tra due estremismi politici che appaiono l'uno l'opposto dell'altro.
All'epoca, sia Mosca che Berlino convennero sulla priorità di far crollare l'ordine politico dell'Europa, dal momento che entrambi i governi puntavano al dominio mondiale assoluto.
Non dobbiamo mai dimenticare che due dittatori scatenarono la Seconda guerra mondiale.
Quattro giorni dopo la firma dell'accordo, Stalin perorava la causa davanti ai suoi generali, sostenendo che fosse nell'interesse dell'Unione Sovietica scatenare un conflitto tra il Reich e il blocco capitalista anglofrancese; questa mossa era necessaria affinché lo sforzo bellico durasse il più a lungo possibile e fiaccasse così entrambi gli schieramenti.
In tal modo si sarebbe potuta attuare una rivoluzione di portata mondiale.
Vorrei ricordare agli europarlamentari la risoluzione dell'aprile scorso, con cui il 23 agosto veniva dichiarato Giornata della memoria delle vittime di tutti i regimi totalitari.
(SK) Nell'ultima sessione parlamentare e in quella odierna molti deputati ungheresi hanno criticato la legge slovacca sulla lingua.
Desidero ricordarvi che gran parte dei documenti che avete ricevuto in materia sono argomentati, per dirla in modo chiaro, da interpretazioni sbagliate, montature e persino menzogne.
La legge slovacca sulla lingua è pienamente conforme alle norme sui diritti umani e sui diritti delle minoranze linguistiche.
A mio avviso i deputati ungheresi stanno portando avanti in modo diretto e intenzionale una politica estremamente pericolosa che potrebbe fomentare estremismi sia in Ungheria sia nei paesi confinanti.
Devono rendersi conto che si tratta di una politica molto pericolosa e, come è stato detto oggi, devono porre fine a tutte le montature.
(SL) Diversi cittadini sloveni e italiani mi chiedono di richiamare l'attenzione dell'Aula sull'intenzione dell'Italia di costruire un terminale per il gas nel golfo di Trieste.
Condivido pienamente la preoccupazione delle organizzazioni ambientaliste slovene e italiane che sottolineano il notevole impatto di un simile impianto in una zona già estremamente vulnerabile del punto di vista ambientale, ovvero le acque del golfo di Trieste e il suo vasto entroterra urbano.
Le organizzazioni ambientaliste hanno espresso dubbi anche sulla precisione della documentazione utilizzata per la valutazione dell'impatto ambientale.
Mi rivolgo quindi ai governi di Italia e Slovenia affinché, nello spirito del memorandum firmato a settembre dello scorso anno, diano il via a una collaborazione sul progetto.
In altre parole chiedo a questi due governi di collaborare ad una valutazione dell'impatto ambientale del progetto sull'Adriatico settentrionale e sul golfo di Trieste.
Mi auguro che a seguito di tale valutazione i governi possano trovare un accordo su un sito più appropriato del golfo di Trieste per la costruzione del terminale.
(FI) Signor Presidente, concordo con la collega estone, l'onorevole Oviir, sul fatto che la crisi economica non è affatto finita.
In Europa sta emergendo uno strano ottimismo a riguardo nonostante l'aumento della disoccupazione, l'indebitamento crescente delle economie nazionali, l'invecchiamento della popolazione e una sorta di triplice spada di Damocle che pende sulla testa dell'Europa. Ebbene, nonostante tutto questo, c'è chi sostiene che siamo usciti dalla recessione.
Stiamo pianificando una strategia di uscita poiché crediamo non sia più necessario proseguire in una strategia di ripresa.
L'Europa ha inizialmente adottato un'ottima strategia di ripresa nell'affrontare la crisi economica, una strategia dalla quale anche gli Stati Uniti hanno potuto prendere esempio, ma poi tutto si è arenato e un falso ottimismo ci sta oggi guidando verso l'adozione di soluzioni del tutto sbagliate.
Ma la crisi economica non è ancora superata.
(RO) L'Alleanza per l'integrazione europea, alla vigilia delle recenti elezioni di giugno, conferma l'impegno pro-europeo dei cittadini della Repubblica moldova.
E' stato intrapreso un passo importante che la Moldova e l'Unione europea non possono permettersi di gestire male.
La situazione politica è ancora fragile e per questo il successo dell'Alleanza, e di conseguenza anche della democrazia in Moldova, dipendono in larga misura dal sostegno dei partner europei.
La Moldova si è assunta un impegno nel processo pro-europeo, naturalmente con il sostegno e l'aiuto dell'Unione europea.
La scelta pro-europea del popolo moldovo è evidente anche a livello politico; proprio per questo motivo dobbiamo dare un sostegno incondizionato all'integrazione europea della Repubblica moldova dal momento che rappresenta l'unica possibilità di integrazione rapida, seppur graduale, nella famiglia europea.
Chiedo alla Commissione europea di negoziare con urgenza la firma di un nuovo accordo con la Repubblica moldova e di impiegare tutte le risorse necessarie per aiutare il paese a risollevarsi dalla difficile situazione economica in cui versa.
(HU) La credibilità dell'Unione europea verrebbe meno se l'Unione si limitasse ad esprimere la propria opinione unicamente nei casi di violazione dei diritti umani che si verificano al di fuori dei confini comunitari e non insorgesse invece in casi più gravi, come quello che ha appena avuto luogo in Slovacchia a seguito dell'introduzione della legge sulla lingua, una legge che ha anche scatenato tensioni tra le comunità della maggioranza e della minoranza.
La lingua della minoranza è stata subordinata a quella della maggioranza, come ha sottolineato l'Alto commissario dell'OSCE per le minoranze nazionali Vollebaek.
Desidero far presente al mio collega, l'onorevole Zala, che saremmo stati felici di non dover sollevare la questione qui in Aula e io l'ho fatto solo a seguito dell'introduzione di una legge, in Slovacchia, che limita drasticamente l'uso delle lingue minoritarie ed è discriminatoria nei confronti della minoranza ungherese residente nel territorio.
Per questo motivo il prossimo commissario e Barroso avranno il compito di avviare un dibattito sul tema, come ha richiesto anche il commissario Orban in una sua lettera.
La Slovacchia deve far fronte ai propri impegni internazionali: la Convenzione quadro per la protezione delle minoranze nazionali e la Carta europea delle lingue regionali o minoritarie.
(PL) Signor Presidente, ho chiesto la parola per parlare della missione in Afghanistan, un tema spinoso per tutti coloro che vi sono coinvolti, come NATO e Unione europea.
In particolare desidero sottolineare la necessità di attribuire maggior peso alla richiesta di aiuti umanitari, sociali ed economici per il popolo afghano che da trent'anni subisce le conseguenze di una guerra.
Sollevo la questione nel contesto di un'escalation di violenza che registra attacchi contro le forze militari nel contesto delle elezioni presidenziali.
Come ben sappiamo, questi attacchi sono diventanti sempre più frequenti e violenti con l'avvicinarsi delle elezioni e gli aiuti sarebbero molto importanti per ristabilire la fiducia e per la ricostruzione del paese.
Recentemente in Afghanistan ha perso la vita il capitano Ambroziński dell'esercito polacco e la sua morte sembra essere una conseguenza dalla debolezza della polizia e dell'esercito afghano piegati dalla corruzione.
Sappiamo bene che l'esercito e la polizia afghani si trovano in una situazione finanziaria difficile: stando ai media un soldato afghano è fortunato se guadagna 20 dollari americani.
E' comunque importante che gli sforzi militari siano affiancati da aiuti sociali, umanitari ed economici.
Venti secondi all'onorevole Seán Kelly, per una brevissima replica.
(EN) Signor Presidente, vorrei puntualizzare brevemente che stasera un collega britannico ha fatto affermazioni errate e, in un certo qual senso, compiacenti rispetto alla posizione dell'Irlanda sul trattato di Lisbona.
Nessuno ha obbligato l'Irlanda a votare nuovamente su Lisbona: è stata una decisione presa in tutta autonomia dal parlamento irlandese e sarà ugualmente attuata dal popolo irlandese.
Si dà infatti il caso che da quando abbiamo ottenuto l'indipendenza dalla Gran Bretagna nel 1922, noi irlandesi non siamo mai più stati obbligati a fare alcunché.
Cari colleghi, abbiamo avuto 39 interventi in 45 minuti.
Credo sia una buona performance, è stato un bel dibattito e auguri soprattutto a coloro i quali hanno fatto il loro primo intervento.
Vorrei sottolineare in particolar modo la necessità che la Commissione tenga conto delle osservazioni che sono venute al dibattito, altrimenti il nostro Parlamento diventa uno sfogatoio.
La Commissione è stata attenta.
Ho osservato i nostri Commissari molti attenti e quindi sicuramente daranno seguito alle osservazioni di tutti i colleghi.
1.
Accordo CE/Mongolia su taluni aspetti relativi ai servizi aerei (
5.
Progetto di bilancio rettificativo n.
6/2009 (
Incendi boschivi dell'estate 2009 (proposte di risoluzione presentate): vedasi processo verbale
8.
Gli aspetti istituzionali per l'istituzione del servizio europeo per l'azione esterna (
relatore. - (DE) Signor Presidente, vorrei proporre un emendamento orale ai verdi.
Qualora dovessero accettarlo, raccomanderei un voto favorevole.
Se introducessimo la frase "non dovrebbe esservi una duplicazione dei servizi esterni in seno al Consiglio o al Consiglio europeo”, raccomanderei alla plenaria di votare a favore.
(EN) Signor Presidente, potremmo votare in blocco.
Propongo di votare dall'emendamento n.
56 al n.
28.
(Applausi)
Benvenuto
Desidero segnalarvi, colleghi, la presenza in tribuna d'onore di una delegazione del Senato della Federazione della Malesia, cui porgo un caloroso benvenuto.
La delegazione è guidata da S.E. Dató Wong Foon Meng, Presidente del Senato.
Vorrei ricordare che le relazioni tra il Parlamento europeo e il parlamento della Malesia sono regolari e fruttuose.
La Malesia ha una società vibrante, un'economia florida e ricopre un ruolo importante nell'ambito dell'Associazione delle nazioni dell'Asia sudorientale (ASEAN).
Pertanto, è ancora un piacere per me e per noi tutti porgere il benvenuto ai nostri amici e nostri colleghi del Senato: speriamo che la vostra visita sia molto proficua.
Apertura della seduta
2.
Statistiche sui pesticidi (
A titolo esplicativo dirò che questa è la terza di una triade di relazioni sull'uso dei pesticidi.
Agli inizi dell'anno, con la precedente legislatura, abbiamo adottato un regolamento riguardante l'immissione in commercio di prodotti fitosanitari.
All'epoca abbiamo anche adottato una direttiva sull'uso sostenibile dei pesticidi e oggi abbiamo il regolamento relativo alle statistiche sui pesticidi che rappresenta il terzo elemento.
Questa proposta ha dovuto essere esaminata dal comitato di conciliazione giacché qualcosa è andato storto durante la scorsa legislatura.
Molti onorevoli colleghi erano assenti e, in seconda lettura, i presenti erano troppo pochi per permetterci di ottenere i voti necessari a chiudere questa fase.
A questo proposito desideravo intervenire per ringraziare la presidenza svedese e, in particolare, quella ceca perché avrebbero potuto rovinare completamente la seconda lettura: avrebbero potuto rifiutare il ricorso alla conciliazione.
Grazie ai buoni rapporti con il Parlamento, e grazie anche ai presidenti dei gruppi politici che, subito dopo le elezioni, hanno scritto con me una lettera alla presidenza, è stato possibile salvare la relazione e, tramite la procedura di conciliazione, arrivare oggi al voto sul testo concordato in fase di seconda lettura.
Desidero ringraziare tutti coloro che hanno prestato la loro collaborazione.
2.
Accordo di cooperazione scientifica e tecnologica CE-Ucraina (
2.
Una soluzione politica nei confronti della pirateria al largo delle coste somale (votazione)
Strumento europeo di microfinanziamento per l'occupazione e l'integrazione sociale (Progress) (discussione)
L'ordine del giorno reca la relazione, presentata dell'onorevole Göncz, a nome della commissione per l'occupazione e gli affari sociali, sulla proposta di decisione del Parlamento europeo e del Consiglio che istituisce uno strumento europeo di microfinanziamento per l'occupazione e l'integrazione sociale (strumento di microfinanziamento Progress) - C7-0053/2009 -.
(FR) Signora Presidente, prendo atto che nel corso della discussione precedente lei ha fatto riferimento al dibattito in corso come un dibattito sul programma Progress.
Tuttavia la decisione di questo Parlamento, confermata dalla Conferenza dei presidenti, è che voteremo soltanto sullo strumento di microfinanziamento.
Penso quindi che questo chiarimento sia importante.
Si tratta di un dibattito sul microfinanziamento e non sul programma Progress.
La ringrazio molto, signora Presidente, e sono anche molto grata per questo chiarimento, in quanto è di vitale importanza che adesso ci si accinga a parlare dello strumento del microfinanziamento.
Vorrei anche dare il benvenuto al commissario Špidla per la discussione successiva.
Inizierò dicendo che al momento di diventare relatore per questo programma ho pensato che avrei svolto un lavoro molto semplice, dato l'ampio consenso su questo tema, cosa che risultava evidente anche nel dibattito.
Questo consenso è stato ampio sotto molti aspetti.
Da un lato, questo strumento di gestione delle crisi aiuterà anche proprio quelli che si trovano nella situazioni più disperate, che hanno perso il lavoro e che, a causa della crisi finanziaria, non possono avere accesso al credito o all'assistenza.
Dall'altro, questo è il tipico strumento che non regala un pesce, ma insegna a pescare.
Mira ad innescare precisamente il tipo di creatività di cui abbiamo più bisogno per garantire un esito positivo della crisi.
Il terzo aspetto che ha ricevuto, e riceve tuttora, un ampio consenso è il fatto che le risorse dell'Unione europea sono in crescita, cosa che credo sia il sogno di ogni ministro delle Finanze.
La Banca europea per gli investimenti fornisce alcune delle risorse, mentre altre provengono dalle banche commerciali, dato che l'Unione europea copre i rischi e quindi ne rende più facile l'assunzione da parte degli altri contributori.
Come ho accennato, esiste un ampio consenso sul contenuto del programma.
Ritengo che grazie a questi aspetti la questione che ha provocato il dibattito durante le discussioni con il Consiglio e la Commissione abbia a che fare con quali risorse l'Unione europea intenda utilizzare per finanziare questo particolare rischio primario che è stato assunto.
Il secondo punto del contendere riguarda l'entità delle risorse che potrebbero contribuire ad avviare lo strumento e ad attrarre altre significative risorse.
In origine, il Consiglio e la Commissione avevano proposto che 100 milioni di euro provenissero dal programma Progress, usato principalmente per elaborare politiche di lotta contro l'esclusione sociale e di sostegno alle pari opportunità.
Noi, per parte nostra, abbiamo detto subito che il programma Progress non può essere messo a repentaglio in alcun modo in quanto, nell'attuale crisi, esso è ancora più necessario di prima.
Inoltre non riteniamo accettabile armeggiare con il programma Progress in una maniera tale da rischiare veramente di metterlo a repentaglio.
Nella discussione, il Parlamento si è mostrato estremamente disponibile al compromesso.
Abbiamo anche tenuto tre riunioni informali trilaterali, una delle quali è andata avanti fino alle ore piccole, in cui abbiamo proposto che si possano fare tentativi con il programma Progress in qualsiasi modo che non rischi di comprometterne la funzione.
Abbiamo suggerito che, considerando la proposta originaria, si potrebbe prevedere l'avvio del programma anche con 100 milioni invece che con 150 milioni di euro.
Il progetto di bilancio 2010 del Parlamento ha reperito risorse per 25 milioni di euro che permetteranno di lanciare il programma proprio all'inizio del 2010, ed è stato in grado di reperire tali risorse senza intaccare il programma Progress nel 2010.
Abbiamo chiesto altresì che tale questione fosse rimossa dall'ordine del giorno di oggi perché non siamo riusciti a raggiungere un accordo su di essa.
Un altro aspetto che abbiamo percepito come un problema è stato che durante gli incontri trilaterali la Presidenza si è presentata, in tutte e tre le occasioni, priva di un mandato, il che le rende molto difficile prendere in considerazione le nostre proposte in modo adeguato.
Credo sia importante che il Parlamento voti al più presto sulla questione, anche questa stessa settimana, in modo che questo progetto possa dunque essere lanciato all'inizio del 2010 con una dotazione di 100 milioni di euro, in modo da trasmettere il messaggio che questo è uno strumento di gestione della crisi in cui la tempestività è un fattore particolarmente importante.
Spero sinceramente che il commissario Špidla possa aiutarci affinché la Commissione ritiri la propria iniziale proposta di deviare 100 milioni di euro dal programma Progress, cosicché tale programma possa essere avviato al più presto.
Onorevoli deputati, vorrei iniziare il mio intervento sottolineando l'importanza di questa iniziativa nel settore del microfinanziamento.
La crisi attuale sta provocando un notevole aumento della disoccupazione in tutti gli Stati membri, i cui effetti, purtroppo, colpiscono più duramente i membri più vulnerabili della nostra società.
Lo strumento del microfinanziamento è specificamente rivolto ad aiutare questi gruppi di cittadini a trovare un'occupazione alternativa e a diventare essi stessi micro-imprenditori.
Mi congratulo con la commissione per l'occupazione per l'eccellente lavoro svolto e, in particolare, accolgo con vivo favore il contributo a questa iniziativa offerto dall'onorevole Göncz.
Sono consapevole degli sforzi compiuti nei negoziati tra Parlamento e Consiglio, volti a raggiungere un accordo in prima lettura.
In considerazione del fatto che entrambi le istituzioni sostengono lo strumento del microfinanziamento, è stato possibile realizzare notevoli progressi circa la formulazione essenziale della proposta.
Tali progressi si riflettono in misura considerevole negli emendamenti proposti oggi.
Naturalmente, la questione più ostica è quella del bilancio.
Anche se probabilmente entrambe le istituzioni approveranno una dotazione complessiva di 100 milioni di euro per questo strumento, individuare le fonti di finanziamento continua ad essere l'ostacolo principale.
Come sapete, la proposta del microfinanziamento fa parte di un pacchetto che comprende una proposta di trasferire 100 milioni di euro dal programma Progress.
Avete deciso di non votare in questa settimana su questa seconda proposta.
Il trasferimento di fondi dal programma Progress ha il sostegno del Consiglio e per molti degli Stati membri costituisce un elemento fondamentale di tutto il pacchetto.
Senza un accordo sulla fonte di finanziamento non raggiungeremo il nostro obiettivo di mettere rapidamente in opera il nuovo strumento.
Oggi, però, stiamo discutendo il testo della decisione attraverso il quale viene istituito lo strumento.
In conclusione, vorrei ancora una volta applaudire il relatore per il lavoro svolto nella presentazione di una relazione e di emendamenti che consentano ai due organi legislativi di concentrarsi sul problema principale che resta da risolvere, vale a dire quello del finanziamento.
relatore per parere della commissione per i problemi economici e monetari (ECON). - (SV) Signora Presidente, se vogliamo ridurre la disoccupazione, allora tanto l'Unione europea quanto gli Stati membri devono assumersi maggiori responsabilità.
La proposta per il microfinanziamento è un'iniziativa sostenuta dal Parlamento.
Si tratta di dare ai disoccupati una nuova opportunità e di aprire le porte dell'imprenditoria per alcuni dei gruppi più vulnerabili dell'Unione europea, compresi i giovani.
La proposta mira a facilitare gli investimenti su piccola scala e a dare alle microimprese la possibilità di crescere.
A seguito di alcuni emendamenti minori e chiarimenti la proposta ha ricevuto ampio sostegno da parte della commissione per gli affari economici e monetari.
Come già è stato detto, la questione su cui si è discusso è il finanziamento.
La Commissione ha proposto di non mettere a disposizione fondi supplementari, ma che i finanziamenti invece devono essere attinti dal programma Progress.
E' stato erroneamente affermato che questa opinione è condivisa dalla commissione competente: non è così.
Questa è la situazione attuale.
Devo dire che trovo strano che il Consiglio sia così ostinatamente contrario alla nostra proposta di 150 milioni di euro per il periodo in questione: un approccio meschino e avaro in questi tempi difficili!
Signor Commissario, onorevoli colleghi, durante il dibattito precedente ci siamo resi conto che tanto la crisi economica quanto il come uscirne sono una preoccupazione per ognuno di noi, alla quale riserviamo grande attenzione.
In qualità di coordinatore del gruppo del Partito popolare europeo (Democratico cristiano) in seno alla commissione per l'occupazione e gli affari sociali, vorrei semplicemente confermare che in ogni singolo fascicolo presentato noi sosteniamo uno degli elementi che consideriamo più importanti, vale a dire la tutela dei posti di lavoro e la creazione di nuovi impieghi.
Mi sia consentito ricordarvi che il gruppo del Partito popolare europeo sostiene da molto tempo l'attivazione del microcredito.
Infatti, è stato il mio ex collega onorevole Becsey che per primo, nella relazione di sua propria iniziativa del 2009, ha presentato questo argomento al Parlamento.
Ciò si basava su esperienze realizzate in passato e attualmente in Ungheria con questo strumento, chiamato Carta Széchenyi, che aveva lo stesso scopo del caso attuale: erogare piccoli crediti a breve termine alle microimprese.
Pensiamo al macellaio, al fornaio, al fruttivendolo o forse anche al farmacista.
Anche loro sono colpiti dalla crisi.
Danno lavoro a un numero enorme di persone.
In alcuni paesi, questo settore rappresenta ancora oltre il 90 per cento dei lavoratori dipendenti.
E' il caso, ad esempio, di oltre il 90 per cento delle ditte e delle imprese in Ungheria.
Non hanno bisogno di una grande quantità di denaro e non vogliono pagare pesanti interessi.
In alcuni casi, hanno bisogno di credito al lavoro e assistenza di carattere temporaneo.
La proposta della Commissione affronta questo problema e, come ha detto il relatore, questa proposta raccoglie davvero ampio sostegno e consenso.
Quindi ritengo che per noi sia importante approvare al più presto anche la questione dei finanziamenti.
Sosteniamo anche le 35 proposte presentate congiuntamente dal gruppo PPE, insieme con i socialisti, i liberali e i conservatori, perché riteniamo che ciò garantisca la possibilità di approvare questo strumento in prima lettura e di attivarlo il più presto possibile.
Signora Presidente, sono piuttosto sorpresa.
Stiamo per adottare un provvedimento che crea uno strumento innovativo, uno strumento fondamentale, per consentire ai più vulnerabili di affrontare questa crisi e per accrescere in futuro i posti di lavoro.
Si tratta di un strumento da adottare con la procedura di codecisione, ma il Consiglio non è presente, forse perché non ha nulla da dirci su questo tema e non si considera vincolato dalla posizione del Parlamento europeo.
In ogni caso, questa è l'impressione che a volte abbiamo avuto nel corso dei negoziati.
Il Parlamento europeo si assumerà le proprie responsabilità.
Grazie alla collaborazione e alla comprensione costruttiva tra tutti i gruppi, si sta per adottare lo strumento del microfinanziamento, che come ha ricordato l'onorevole Őry avrà un effetto consistente nel corso degli anni.
Tuttavia, mi piacerebbe anche mettere in risalto i progetti pilota cui abbiamo dato vita.
Sappiamo che nell'attuale situazione di crisi le persone più vulnerabili, quelle che non hanno accesso alle grandi banche per ottenere prestiti per finanziare le proprie iniziative, grazie a questo strumento saranno in grado di realizzare delle loro proprie strategie e, in certo qual modo, creare i propri posti di lavoro.
Non voglio ritornare sul contenuto, lo sviluppo e la portata dei negoziati sviluppatisi.
I negoziati si sono svolti nelle condizioni appropriate.
La questione del finanziamento è più difficile.
Nell'iniziativa lanciata dal presidente Barroso nell'autunno 2008 per organizzare la ripresa europea questo strumento era stato definito come un aspetto importante della strategia dell'Unione europea.
Ma la Commissione ci ha proposto semplicemente di finanziare il nuovo progetto sottraendo risorse ad un progetto utile che era già sul tavolo.
Avevamo un progetto per sostenere le reti di aiuto per i più vulnerabili sul quale il Parlamento europeo si è molto impegnato, Progress, e per finanziare il microfinanziamento la Commissione suggerisce semplicemente di attingere ai fondi destinati al programma Progress.
E' questo gioco di prestigio che il Parlamento non accetta, ed è per questo che non abbiamo concluso i negoziati.
Per questo motivo noi, con atteggiamento responsabile, siamo pronti ad esaminare la nostra proposta insieme alla Presidenza spagnola sin dall'inizio di gennaio: 40 milioni di euro prelevati dai margini di bilancio, 60 milioni di euro dal programma Progress e 20 milioni di euro ridistribuiti, consentono di ripartire l'onere in modo equo.
Come commissione per l'occupazione e gli affari sociali, ci assumeremo quindi le nostre responsabilità analizzando l'attuazione di tale programma nei vari Stati membri, per realizzare una sinergia tra i vari esperimenti che verranno condotti negli Stati membri, ne siamo certi, quando il pacchetto nel suo insieme verrà adottato in gennaio.
a nome del gruppo ALDE. - (EN) Signora Presidente, sono lieta di avere l'opportunità di spendere qualche parola sullo strumento di microfinanziamento proposto.
In precedenza abbiamo parlato del Fondo europeo di adeguamento alla globalizzazione e di come esso possa aiutare i lavoratori che hanno perso il lavoro in determinati settori.
Lo strumento del microfinanziamento è un altra tessera del mosaico con cui l'Unione europea, in questo caso, sta cercando di garantire l'accesso al microcredito a coloro che non sarebbero in grado di accedervi tramite quelle che potremmo definire come i normali, o consueti, canali finanziari.
Ciò consentirebbe loro di costituire una propria attività e promuovere l'imprenditorialità.
In questo contesto, sono lieta di vedere che le cooperative di credito, le banche cooperative ed altre mutue istituzioni finanziarie sono in grado di far funzionare il Fondo, perché sono spesso quelle più vicine a quanti desiderano accedere a questo specifico strumento.
Anzi, non so altrove, ma in Irlanda l'unica istituzione finanziaria che ancora sta in piedi senza il sostegno del denaro dei contribuenti è il movimento del credito cooperativo, enti non profit gestiti dai propri membri.
Quando parliamo di inclusione sociale come parte integrante della politica sociale dell'Unione europea, dobbiamo fare in modo che con le nostre azioni l'inclusione sociale sia parte integrante delle decisioni che prendiamo, e questo programma reca in ogni sua parte la firma dell'inclusione sociale.
In questo contesto, desidero esprimere il mio profondo disappunto perché dopo tre dialoghi trilaterali non si è riusciti a raggiungere un accordo sulla forma di finanziamento dello strumento.
A mio parere, la Presidenza svedese non è sembrata essere in grado di condurre un negoziato ragionevole in materia.
Non so voi, ma come ho detto mi ha molto deluso che un'ipotesi di al massimo 40 milioni di euro, su tre anni per 27 Stati membri, rappresenti tutto ciò che ci divide.
Ovviamente, molti ministri delle Finanze non promuovono un vero negoziato.
Non ho potuto fare a meno di pensare che molti di quegli stessi ministri hanno stanziato miliardi per sostenere le banche, ma non sono riusciti a sostenere altre istituzioni finanziarie che avrebbero fornito microcredito a quanti hanno perso il lavoro e hanno difficoltà di accesso al credito da quelle stesse banche che sono state salvate.
a nome del gruppo Verts/ALE. - (DE) Signora Presidente, signor Commissario, onorevoli colleghi, il microcredito e i piccoli prestiti possono aiutare le persone che non sono in grado di ottenere credito attraverso i normali meccanismi di mercato.
Come è stato già detto, questi strumenti possono anche aiutare queste persone a creare nuove imprese e nuovi posti di lavoro con le loro idee.
I crediti possono aiutare le persone a uscire da una crisi, se queste ne hanno la capacità.
Il microcredito è anche uno strumento importante per sostenere l'economia sociale.
Con i suoi diversi aspetti e tradizioni, ha svolto anche un riconosciuto ruolo nelle politiche locale per l'occupazione nell'Unione europea sin dal 2000.
Per tale ragione, nel 2006 questo Parlamento, nella sua saggezza, ha stabilito che le risorse provenienti dal Fondo sociale europeo potevano essere erogate anche come microcrediti o prestiti agevolati, secondo quanto previsto dall'articolo 11 del regolamento del Fondo sociale europeo.
Ad ogni modo, per il Fondo sociale europeo sono disponibili 76 miliardi di euro, che con il cofinanziamento divengono 118 miliardi di euro!
Anche solo un decimo di tale somma sarebbe ancora 11 miliardi di euro che gli Stati membri potrebbero utilizzare.
Ma essi non ne fanno uso per il microcredito.
Per questo motivo la Commissione ha creato una fase di prova per il microcredito mediante uno strumento chiamato Jasmine, strumento anch'esso finanziato dai Fondi strutturali europei, e visto che si è trattato di un successo, si è progettato un nuovo strumento destinato a seguirne le orme.
Però questo non sarà più alimentato dai fondi strutturali, nei quali abbiamo a nostra disposizione dei miliardi, ma dal più piccolo di tutti i programmi dell'Unione europea, il programma per la povertà Progress, per il quale è disponibile un totale di soli 743 milioni di euro su sette anni.
Questo programma è destinato alle organizzazioni non governative che negli Stati membri creano reti che svolgono un'azione di pressione a vantaggio dei più poveri tra i poveri.
L'Ufficio di informazione europeo sulle popolazioni rom, da solo, ricava il 50 per cento del proprio finanziamento da Progress.
Esso organizza uffici nazionali e regionali di informazione e di consulenza e dà una voce alla minoranza rom, in particolare negli Stati dell'Europa orientale.
Se questo Parlamento segue il Consiglio e nomina questo strumento Progress, come proposto nei compromessi proposti dal gruppo del Partito popolare europeo (Democratico cristiano), dal gruppo dell'Alleanza progressista di Socialisti e Democratici al Parlamento europeo e dal gruppo dell'Alleanza dei Liberali e dei Democratici per l'Europa, allora il gruppo Verde/Alleanza libera europea non darà la propria approvazione a questo strumento.
Non possiamo ammettere questi giochi di prestigio, togliendo da un lato i soldi ai poveri e dall'altro pagando ...
(Il Presidente interrompe l'oratore)
a nome del gruppo ECR. - (CS) Onorevoli colleghi, in un momento di prolungata crisi economica e finanziaria è necessario sostenere non solo le banche e le grandi imprese, ma anche le piccole imprese e i lavoratori autonomi.
Sappiamo tutti che sono queste piccole imprese, ivi comprese le imprese a conduzione familiare, a creare e sostenere un gran numero di posti di lavoro.
Siamo favorevoli alla creazione del nuovo strumento finanziario del programma di microfinanziamento per l'occupazione e l'inclusione sociale che, in collaborazione con la Banca europea per gli investimenti, migliorerà la disponibilità di prestiti proprio per i lavoratori autonomi e le piccole imprese di nuova formazione e di tipo familiare.
Siamo d'accordo per lo stanziamento di risorse pari a 100 milioni di euro per garantire questi piccoli prestiti per un periodo determinato.
Consideriamo questo programma uno strumento valido ed efficace per una politica attiva a vantaggio dell'occupazione nonché un buon modo di spendere i cosiddetti fondi europei, ovvero i nostri soldi.
Siamo pienamente d'accordo con la proposta di mobilitare le risorse necessarie per questo strumento finanziario da quelle originariamente destinate al programma Progress.
Non siamo d'accordo sull'idea di finanziare lo strumento del microcredito con le riserve o con altri capitoli del bilancio.
Le risorse del programma Progress, che ammontano a 700 milioni di euro se le mie informazioni sono corrette, vengono utilizzate per costituire reti di studio e di analisi.
Nessuna delle risorse del programma Progress è stata stanziata per sostenere direttamente le persone in cerca di lavoro o per la creazione di posti di lavoro.
Non dubito che sia necessario costruire reti e produrre analisi e studi.
Nel periodo attuale, tuttavia, periodo che non è facile per gli imprenditori e i dipendenti, io do la precedenza all'utilizzo di queste risorse provenienti dal bilancio dell'Unione europea per programmi direttamente rivolti ai datori di lavoro e ai lavoratori.
a nome del gruppo GUE/NGL. - (DE) Signora Presidente, onorevoli colleghi, uno strumento di microfinanziamento per i disoccupati, le persone a rischio di disoccupazione e, soprattutto, le persone che non hanno accesso ai canali del normale credito, è una riprova di buone intenzioni ed è, in linea di principio, una cosa che il nostro gruppo sostiene.
Tuttavia, ciò che la Commissione e il Consiglio hanno finora raggiunto in questo processo è semplicemente insufficiente e, per certi versi anche sbagliato, e il nostro gruppo non è in grado di approvarlo.
La nostra prima critica riguarda la questione degli stanziamenti totali.
Quanto è sul tavolo in termini di dotazione non è appropriato per un programma che combatte la disoccupazione, e difficilmente può essere definito un programma di microfinanziamento: nella migliore delle ipotesi, è un programma di nano-finanziamento!
In secondo luogo noi, per una questione di principio, siamo contrari a questi tipi di giochetti di prestigio che non hanno il benché minimo effetto e che sono finanziati a scapito di altri programmi e quindi finiscono semplicemente nel nulla.
In terzo luogo, siamo del parere che le varie forme di accompagnamento, come il mentoring e il coaching, siano assolutamente essenziali perché un programma come questo abbia successo e sia sostenibile.
Molte nuove imprese agli esordi falliscono, in particolare, nel settore della microfinanza, e ciò deve essere tenuto in debito conto all'interno del programma.
In quarto luogo, occorre garantire che i pagamenti della previdenza sociale degli Stati membri non vengano cancellati per chi trae beneficio da questo programma, altrimenti non avrà alcun effetto.
In questa maniera la disoccupazione non può essere combattuta in modo duraturo.
In questa forma, noi ci opporremo a questo programma.
Signora Presidente, onorevoli colleghi, il progetto di decisione approvato dal Parlamento europeo e dal Consiglio, mirante a istituire uno strumento europeo di microfinanziamento nel campo dell'occupazione e dell'inclusione sociale è, in sostanza, un progetto che adatta l'originale programma Progress all'attuale realtà economica di un'Europa segnata dalla crisi economica e finanziaria.
La Commissione propone un sostegno sotto forma di microcrediti per le piccole imprese, creando uno stimolo per mantenere e sviluppare l'occupazione nelle regioni colpite dalla crisi.
Se vogliamo raggiungere questo obiettivo, però, dobbiamo garantire che le risorse finanziarie fornite non siano impiegate per prestazioni sociali o per il consumo.
Esse devono andare solo alle reali attività imprenditoriali fondate e sostenibili, selezionate in base a criteri oggettivamente misurabili e a procedure trasparenti.
E' quindi molto importante richiedere a coloro che erogano i prestiti ai destinatari di valutare a fondo il business plan dei richiedenti, i rischi dei progetti imprenditoriali presentati, e anche la redditività delle risorse investite.
Ritengo perciò estremamente necessario sostenere e completare gli emendamenti della commissione per i problemi economici e monetari, che forniscono un inquadramento ragionevole per la proposta della Commissione.
(FI) Signora Presidente, signor Commissario, onorevoli colleghi, data la situazione occupazionale in peggioramento mi sembra strano che in questa sede si debba registrare un'opposizione a questo eccellente e importante programma.
La previsione è che nel prossimo anno in Europa ci saranno altri 10 milioni di disoccupati, e che quelli con la situazione occupazionale più fragile dovranno affrontare in futuro tempi ancora più duri.
Questo dato sottolinea l'importanza di investire a sostegno dell'imprenditorialità.
Sono sempre le aziende nascenti quelle che hanno i maggiori problemi nell'ottenere prestiti dalle banche.
Ad esempio, oltre il 93 per cento delle imprese in Finlandia sono microimprese con meno di 10 dipendenti, eppure queste piccole imprese impiegano il 46 per cento della popolazione attiva.
E' quindi giusto che l'Unione europea istituisca uno strumento di microfinanziamento in risposta all'attuale crisi dell'occupazione, sostenendo in tal modo anche quei programmi dei singoli Stati membri che perseguono la medesima finalità.
Vorrei sottolineare, comunque, che questo programma richiede un approccio omnicomprensivo.
Le prestazioni sociali, le vacanze e i sistemi pensionistici devono essere sviluppati anche nelle piccole imprese in linea con altri settori.
L'Europa è particolarmente carente nel finanziamento ad alto rischio e manca di quelle figure, i cosiddetti business angels, che sono disposti a investire in una società nella sua fase iniziale.
Bisogna anche favorire l'educazione all'imprenditorialità e i collegamenti con il mondo del lavoro e dell'occupazione in tutti i gradi dell'istruzione, e ci dovrebbero essere più laboratori per i giovani e incubatori di imprese, e più fondi disponibili per loro.
La microfinanza non può che funzionare come componente di questo tipo di approccio globale, in cui la situazione dei nuovi piccoli imprenditori e l'intero ambiente in cui essi agiscono è tale da offrire reali opportunità di continuare a lavorare con successo e profitto.
(EN) Signora Presidente, accolgo con grande favore questa iniziativa.
In questo momento la disoccupazione è il più grande problema sociale che dobbiamo affrontare e per il benessere delle nostre società è importante tutto quanto possiamo fare per mitigarne l'impatto.
Tuttavia, a mio parere la proposta di 100 milioni di euro per un periodo di tre anni manca di ambizione, considerata la crescita della disoccupazione.
Sono altresì stupito che il denaro proposto non sia denaro fresco e che, come è già stato detto, in pratica ci sarà da derubare Tizio per pagare Caio in un'epoca in cui tutti i soldi che possiamo trovare dovrebbero essere utilizzati nel programma Progress per i progetti già in essere.
Dobbiamo fare tutto il possibile per giungere rapidamente ad un accordo con la Presidenza spagnola in modo che il programma possa entrare in funzione il più presto possibile.
E' parimenti dovere del Consiglio agire in sintonia e incontrare il Parlamento in merito a quanto ci sta a cuore.
Non è il momento, per il Consiglio, di mercanteggiare su quella che è una piccola quantità di denaro.
(L'oratore risponde a un'interrogazione presentata con la procedura del cartellino blu ai sensi dell'articolo 149, paragrafo 8, del regolamento)
(EN) Onorevole De Rossa, le è venuto in mente che la disoccupazione in Irlanda ha moltissimo a che fare con il fatto che l'Irlanda continua ad appartenere all'area dell'euro, il che significa che l'Irlanda non può svalutare, non può ridurre i tassi di interesse e non può fare alcun allentamento quantitativo?
Le è mai venuto in mente che sarebbe stato meglio se l'Irlanda fosse uscita dall'euro, piuttosto che allungare la mano per chiedere l'elemosina ai paesi contributori dell'Unione europea?
(EN) Signora Presidente, non ho alcun problema nel rispondere a tali consuete sciocchezze dell'estrema destra di questo Parlamento.
Senza l'euro, l'economia irlandese al momento sarebbe un inferno.
Come stavo dicendo, questo non è il momento perché il Consiglio mercanteggi su quella che è una piccola quantità di denaro considerata l'ampiezza della crisi di posti di lavoro, la dimensione del bilancio complessivo, e certamente considerando il sostegno che gli Stati membri, e in effetti la Banca centrale europea, hanno dato al settore bancario. Un settore bancario, sia detto per inciso, che non concede prestiti alle persone che stiamo cercando di agevolare.
Ho piena fiducia che se ci sarà buona volontà da parte del Consiglio, saremo in grado di raggiungere un accordo basato sull'approccio pragmatico del nostro relatore.
Mi auguro sinceramente che ciò avvenga in fretta.
(PL) Signora Presidente, signor Commissario, alla luce di questa discussione, si dovrebbe prestare attenzione al fatto che la strategia utilizzata dalla Commissione europea ignora completamente il problema dell'occupazione nell'economia marittima.
La mancanza di una politica marittima integrata è da molti anni la causa del decadimento sistematico di questo settore nell'Unione europea, mentre dovremmo essere consapevoli che si tratta di un enorme mercato del lavoro.
Inoltre, l'industria cantieristica emarginata, che è stata efficientemente eliminata in Europa dalla politica di dumping dei paesi dell'Estremo Oriente, non ha ottenuto il sostegno della Commissione europea.
Solo nel mio paese, la Polonia, gli interventi della Commissione europea hanno portato al crollo della cantieristica e, di conseguenza, molte migliaia di persone hanno direttamente perduto il lavoro, mentre si stima che le perdite di lavoro indirette siano state circa 80 000.
Ma questo settore non scomparirà dall'economia mondiale.
Seguendo il modello di questi ultimi anni, si sposterà verso i paesi dell'Estremo Oriente, a discapito del mercato del lavoro in Europa.
La mancanza di una strategia per tornare alle navi di fabbricazione nazionale è estremamente pericolosa.
Come risultato di questa politica, l'Europa sta perdendo irrimediabilmente redditi enormi, che correranno invece verso i paradisi fiscali.
Un altro elemento molto importante della politica della Commissione europea è la pesca che, non di rado, è l'unico settore che stimola le aree non industrializzate dell'Unione europea.
La Commissione si sta concentrando principalmente sulla riduzione delle dimensioni della flotta, mentre al tempo stesso non riesce a frenare le massicce importazioni sul mercato europeo dall'Estremo Oriente, come quelle del dannosissimo panga.
In un momento di crisi, la politica della Commissione europea deve creare le basi per lo sviluppo dell'economia, e non porre frettolosamente rimedio agli effetti di strategie errate.
(PT) Signora Presidente, signor Commissario, onorevoli colleghi, mi congratulo con il relatore per il lavoro compiuto su questa relazione e per il suo discorso di poco fa.
Questo nuovo strumento di microfinanziamento renderà possibile l'erogazione di microcrediti alle piccole imprese e alle persone che hanno perso il lavoro e che vogliono avviare una propria attività e creare i loro propri posti di lavoro.
Questo è molto importante in un momento in cui si prevede che la crisi economica porterà alla perdita di 3,5 milioni di posti di lavoro nella sola Unione europea.
Con la recessione economica, le banche hanno smesso di erogare prestiti per le nuove imprese e per la creazione di posti di lavoro, e l'accesso al credito è diventato più difficile in un momento in cui dovrebbe invece essere più accessibile.
Questo nuovo schema di microfinanza, tuttavia, potrà contrastare questa tendenza a limitare l'accesso al credito, rendendo più facile ottenere i fondi necessari alla creazione di nuove imprese e di nuova occupazione.
La proposta della Commissione è di ridistribuire 100 milioni di euro per questo strumento di finanziamento a carico del bilancio Progress.
Non possiamo accettare questa proposta.
La crisi finanziaria ed economica è anche una crisi sociale.
Dirottare risorse dal Progress, che si rivolge ai gruppi più vulnerabili, non rappresenta certamente la soluzione più appropriata.
Siamo quindi in favore della creazione di un'apposita linea di bilancio con cui finanziare questo strumento, così come dell'aumento dello stanziamento a 150 milioni di euro.
Siamo anche d'accordo con la necessità di chiarire nella legislazione stessa che i gruppi cui esso si rivolge sono tutti i gruppi vulnerabili che hanno difficoltà ad entrare o rientrare nel mercato del lavoro e che si trovano ad affrontare la minaccia dell'esclusione sociale.
Il riferimento a gruppi specifici deve pertanto essere soppresso.
Per concludere, vorrei sottolineare che è essenziale che i destinatari del sostegno finanziario ricevano anche una formazione adeguata.
Signora Presidente, onorevoli colleghi, in un contesto di pesante crisi economica, caratterizzato da fortissime ricadute sull'occupazione, con molti lavoratori che stanno per perdere il posto di lavoro e contemporaneamente con tantissimi giovani che non trovano la possibilità di un primo accesso al mercato del lavoro, è importante che l'Unione europea e gli Stati membri intervengano, sia con strategie globali che con strumenti mirati.
Quello del microfinanziamento costituisce appunto uno strumento mirato alla persona, il cui obiettivo è quello di dare una risposta a tutti quei soggetti che, esclusi dal mercato del credito bancario e in difficoltà nell'inserimento nel mercato del lavoro, intendono avviare un progetto, un'attività economica, in ogni caso capace di generare reddito individuale e quindi di contribuire alla crescita generale.
Nello specifico, se vogliamo che lo strumento del microcredito sia efficace e dia risultati duraturi nel tempo è necessario che gli Stati membri si attrezzino in modo adeguato, collegandosi anche con le realtà amministrative locali, più direttamente a contatto con le situazioni di crisi sociale e siano attivi nel rendere facilmente accessibile questo nuovo strumento.
È importante sottolineare che l'efficacia nel tempo delle attività finanziate da strumenti di microcredito e la possibilità di realizzare una piena integrazione sociale dipendono in larga misura da contestuali programmi di orientamento, tutoraggio e formazione, che devono accompagnare il microfinanziamento.
Allo stesso tempo, dati gli obiettivi da realizzare con lo strumento del microcredito, è necessario porre l'accento su un'azione fondamentale, quella della promozione attiva delle pari opportunità tra donne e uomini nell'accesso ai programmi di microfinanziamento.
Infatti, sono le donne a essere particolarmente discriminate e svantaggiate, sia nell'accesso al mercato del lavoro che a quello del credito convenzionale.
In generale, è confortante notare che il Parlamento europeo si esprime in modo unitario e condiviso sul tema del microcredito e su un contesto socioeconomico come questo.
Tocca al Consiglio e agli Stati membri dare un segnale di serietà e di impegno, dando il giusto indirizzo affinché la situazione finanziaria sia adeguata.
(ET) Signora Presidente, signor Commissario, onorevoli colleghi, la Commissione ha presentato una proposta per creare un nuovo strumento di finanziamento, il finanziamento del microcredito.
L'iniziativa è buona e importante, ma non è accettabile la proposta che le risorse necessarie siano prese dal programma Progress già in corso.
Vorrei ricordare al Consiglio e alla Commissione che la gente non ci ha eletto in questo Parlamento per fare da timbro di gomma.
Alla fine del 2006, quando abbiamo adottato il programma Progress qui in questa sala, gli Stati membri hanno fissato i loro rispettivi obiettivi e hanno cominciato a lavorare.
I risultati del programma sono stati ben eseguiti, e non c'è motivo di pensare che il programma non continui pertanto continuare a funzionare fino alla sua conclusione nel 2013.
Il programma era ed è rivolto a tutti quei gruppi di persone che si trovano in una posizione sfavorevole, e che hanno trovato in questo programma un aiuto a loro disposizione.
Oggi la crisi economica sta diventando una crisi sociale.
La disoccupazione è in crescita mese dopo mese, e oggi le misure di Progress sono ancora necessarie.
Al tempo stesso, però, la Commissione procede con il suo desiderio di ridurre i finanziamenti per gli aiuti che sono ancora in corso di attuazione.
Un simile approccio non è responsabile, ed è inaccettabile.
Sono certo che noi in questo Parlamento non possiamo approvare il finanziamento del microcredito fino a quando non sarà chiaro da dove provengono i soldi per queste misure, fino a quando non sarà chiaro che i fondi verranno reperiti da fonti diverse dai progetti destinati a tutte quelle persone che sono in difficoltà.
(LV) Signora Presidente, le economie degli Stati dell'Unione europea stanno ancora soffrendo degli effetti della crisi economica mondiale, ma la crisi sta avendo il più duro impatto sui giovani imprenditori e sui manager delle piccole imprese, le cui idee imprenditoriali, al momento, non possono contare sul sostegno da parte degli istituti di credito.
La crescita economica ha luogo quando si creano nuovi posti di lavoro.
I nuovi posti di lavoro si creano quando le imprese hanno accesso ai finanziamenti per trasformare le proprie idee in realtà.
Purtroppo, nell'attuale situazione di crisi, le banche non vogliono prestare denaro alle imprese perché hanno paura del rischio.
Anche il capitale privato si è prosciugato.
In tali circostanze, di solito sono le microimprese e i giovani imprenditori a soffrire di più.
Hanno buone idee di sviluppo ma non i capitali, ed è chiaro che se queste imprese non possono svilupparsi, allora non verranno creati nuovi posti di lavoro: la creazione di posti di lavoro è però una condizione indispensabile per uscire dalla crisi economica.
Una soluzione a questo problema è lo strumento europeo per il microcredito, che prevede lo stanziamento di 100 milioni di euro per lo sviluppo di microimprese e nuove imprese, riallocando le risorse da fonti esistenti.
A differenza dei pacchetti di stimolo di grandi dimensioni che, nel corso dell'ultimo anno, sono stati istituiti principalmente per salvare il sistema finanziario in quanto tale, questo programma si rivolge direttamente agli imprenditori, non alle banche.
Ciò significa che questo denaro aiuterà nella maniera più diretta a creare nuovi posti di lavoro e a stimolare l'economia reale.
Chiedo ai miei onorevoli colleghi di non esitare nel prendere la decisione di creare questo programma di microfinanziamento.
I paesi dell'Unione europea stanno subendo la crisi ora; l'Europa ha bisogno di nuovi posti di lavoro ora; il sostegno alle iniziative di nuova imprenditoria è necessario subito.
(EL) Signora Presidente, il semplice fatto che il Fondo europeo di microfinanziamento per l'occupazione e l'integrazione sociale abbia ricevuto il consenso e l'accordo di tutti i gruppi politici dimostra quanto questo meccanismo sia necessario.
E' molto importante che una persona che ha perso il lavoro o corre il pericolo di perderlo, e non può trovare una soluzione al proprio problema sui mercati bancari tradizionali, abbia la possibilità di ottenere un microprestito o un microcredito.
Tuttavia, affinché l'idea di microfinanza funzioni nella pratica, deve operare bene e presto, il che significa che giovedì, quando voteremo il bilancio 2010, dobbiamo dire "sì” ai primi 25 milioni di euro che verranno dal bilancio.
Questo, però, non è sufficiente.
Ci sono altri 75 milioni di euro che ritengo debbano essere trovati a carico del bilancio perché, se prendiamo i soldi dal programma Progress, allora è molto semplicemente come se si prendesse dai poveri e vulnerabili per dare ai più poveri e vulnerabili.
Se questo dovesse accadere, significherebbe che il meccanismo del microfinanziamento è stato essenzialmente abolito come concetto.
Se teniamo presente che il programma Progress significa fondamentalmente progresso nel far progredire il tessuto sociale l'Europa, e se questo non avviene e il denaro viene ritirato dal Progress, allora avremo fatto un passo indietro.
E' proprio per questo motivo che ritengo che il Consiglio debba approvare la posizione del Parlamento europeo.
(BG) Signora Presidente, onorevoli colleghi, da più di un anno l'Unione europea ha adottato una serie di misure per combattere la crisi economica.
A differenza degli altri provvedimenti, lo strumento di microfinanziamento ha veramente lo scopo di aiutare i gruppi più vulnerabili della società che incontrano difficoltà a entrare e a rientrare nel mercato del lavoro.
La solidarietà, uno dei principi fondamentali dell'Unione europea, impone che essi debbano ricevere una particolare attenzione.
Vi è ora un grande interesse per questo strumento, in particolare in Bulgaria, e presumo che sia così anche in altri paesi.
Io stesso, sin dall'inizio delle discussioni, mi sono tenuto informato sulla questione attraverso i media, molti rappresentanti dei quali ne stanno seguendo gli sviluppi.
E' nell'interesse delle istituzioni europee dimostrare ai cittadini dell'Unione europea che il nostro compito immediato è prenderci cura delle persone colpite dalla crisi e dei membri più poveri della società.
Ciò convincerà le persone che le istituzioni sono attive e vicine a loro.
C'è qualche dubbio sul fatto che lo strumento sia in grado di raggiungere e servire tutti i suoi potenziali utenti.
La mancanza di credito è enorme e ha contribuito alla crescita della disoccupazione.
Non saranno sufficienti 100 milioni di euro per aiutare tutti i disoccupati di fronte alla minaccia di esclusione sociale.
Dopo tutto, non tutti hanno la capacità di far crescere un'impresa e non tutti possono venire efficacemente formati.
Quello che conta è che la decisione deve essere velocizzata e che lo strumento di microfinanziamento cominci a operare su scala più grande possibile, in modo che quanti hanno idee e spirito d'impresa possano iniziare a lavorare ora, quando la crisi è ancora grave.
L'anno prossimo è stato proclamato Anno europeo della lotta alla povertà e all'esclusione sociale, quindi cerchiamo di adottare misure adeguate e di non ritardare l'avvio del processo di risanamento.
(DE) Signora Presidente, onorevoli colleghi, possiamo senza dubbio scorgere promettenti segnali di stabilizzazione dell'economia e dei mercati finanziari nel 2010, e vorrei anche ricordare che ciò è stato possibile solo perché l'azione è stata coordinata a livello europeo.
Tuttavia, naturalmente, assistiamo a un aumento della disoccupazione e dobbiamo supporre che essa aumenterà ancora di più il prossimo anno. Accolgo quindi con favore questo nuovo strumento di finanziamento per le persone che vogliono lavorare autonomamente.
E' noto a tutti che le piccole e le medie imprese creano posti di lavoro.
Per molti anni, abbiamo discusso un sostegno finanziario per queste imprese.
Tuttavia, ogni anno, si scopre che i fondi non sono andati dove dovevano andare.
Ho potuto seguire la conclusione di un progetto pilota la settimana scorsa ma, purtroppo, non c'è stato il tempo per inserire in questa relazione le esperienze maturate in quel caso.
Vorrei pertanto accennarne in questa sede.
Il progetto pilota ha fornito assistenza a partecipanti che erano lavoratori autonomi o che vogliono diventarlo, sostenendoli per un anno e accompagnandoli lungo un percorso di lavoro in proprio.
E' stato un tale successo che vorrei richiedere sia incluso in questo progetto, in altri termini, che il progetto all'esame non solo fornisca finanziamenti per le persone che passano al lavoro autonomo, ma anche per coloro che li sostengono.
Ciò è necessario perché le banche, ovviamente, non concederanno loro credito poiché percepiscono una certa dose di rischio a questo proposito.
Credo che mediante questo finanziamento tale rischio possa essere neutralizzato.
Il secondo punto che è stato sollevato più volte nel dibattito a questo proposito è che non bisogna mettere un limite inferiore ai crediti.
Fino ad ora, si possono solo ricevere crediti di 5 000 euro o più.
A volte le persone non hanno bisogno di un tale importo.
In questi casi sono sufficienti importi molto più piccoli, ed è un qualcosa che dovremmo tenere in considerazione in questo programma.
(LT) Vorrei sottolineare che attualmente uno dei compiti più importanti per l'Unione europea è quello di arrestare la disoccupazione di massa e la crisi sociale provocata dalla prolungata inattività.
E' deplorevole che nel corso degli incontri trilaterali non sia stato possibile raggiungere un accordo sulla fonte di finanziamento del microcredito.
In un difficile periodo economico e sociale come questo, la proposta della Commissione di riassegnare 100 milioni di euro dal bilancio Progress sarebbe una soluzione insoddisfacente, in quanto non riduce l'isolamento sociale dei gruppi più vulnerabili.
Sono convinto che lo strumento di microfinanziamento sarà più efficace e raggiungerà il suo obiettivo se sarà coordinato tenendo conto dei programmi nazionali, regionali e locali, e se riceverà una sufficiente dotazione finanziaria.
E' altresì importante prendere in considerazione il fatto che il benessere sociale europeo è direttamente collegato all'occupazione e alle opportunità di trovare un lavoro.
Pertanto, propongo che la Commissione prenda in considerazione non solo le persone che rischiano di perdere l'impiego, ma anche coloro che hanno difficoltà a entrare o rientrare nel mercato del lavoro.
Anche prima dell'inizio della recessione economica molti cittadini istruiti e laboriosi non hanno avuto reali possibilità di trovare lavoro e quindi un gran numero di essi è emigrato oltre i confini dell'Unione europea.
Per quanto riguarda le persone socialmente svantaggiate, esorto la Commissione e il Consiglio a tenere a mente che, a parte i giovani, ci sono altri gruppi socialmente svantaggiati che hanno bisogno di ulteriori garanzie di occupazione, incluse le donne, i disabili e gli anziani.
Dunque, non vi è altro modo se non trovare fondi aggiuntivi per lo strumento di microfinanziamento.
(L'oratore accoglie una domanda presentata con la procedura del cartellino blu ai sensi dell'articolo 149, paragrafo 8, del regolamento)
(DE) Signora Presidente, abbiamo ascoltato tre o quattro oratori del gruppo dell'Alleanza progressista di Socialisti e Democratici europei al Parlamento europeo il quali hanno affermato che non vogliono prendere i soldi dal programma Progress.
Tuttavia, gli emendamenti affermano che lo strumento sarà il Progress, e anche l'onorevole Berès ha detto che 60 milioni di euro proverranno dal Progress.
Il che vuol dire due terzi!
Sarei curioso di sapere qual è in realtà la posizione dei socialisti.
Lo strumento dovrebbe essere finanziato dal Progress oppure no?
(LT) Desidero rispondere che per noi la soluzione migliore sarebbe trovare ulteriori fondi, perché il programma Progress è essenzialmente mirato agli stessi gruppi e ciò significa che, se non ricorrerà ad altre forme di finanziamento, i suoi obiettivi non saranno certamente raggiunti.
Pertanto cerchiamo insieme di trovare una soluzione, perché la disoccupazione è in crescita ad un ritmo doloroso e colpisce duramente molte persone che stanno già lottando per sopravvivere.
(EN) Signora Presidente, nel corso dell'anno passato tre milioni e mezzo di persone hanno perso il proprio posto di lavoro nell'Unione europea.
100 milioni di euro non cambieranno questa situazione.
Infatti, se consideriamo che i dipendenti di piccole e medie imprese sono cento milioni di persone, si tratta solo di un euro a lavoratore.
Tuttavia è un inizio, ed è da accogliere con favore, perché come ha sottolineato il commissario Špidla il finanziamento è il problema immediato più grande.
Faccio un esempio: lo scorso fine settimana sono venuto a conoscenza della situazione di una società che aveva un importante ordine in ritardo di tre mesi e si è rivolta alla sua banca, la banca con cui aveva lavorato per 15 anni, per negoziare un prefinanziamento.
Gli è stato rifiutato.
Al direttore della società è stato detto che se avesse preso un mutuo sulla propria casa di abitazione, allora glielo avrebbero concesso.
Egli lo ha fatto, e una settimana dopo ha ricevuto una lettera di revoca della concessione di scoperto sulla base del fatto che era ormai in una situazione di alto rischio.
Il risultato è stato che la società ha chiuso e altre 10 persone hanno perso il lavoro.
Il che mi porta a un punto che ha citato la mia collega, onorevole Harkin: per quanto possibile, questo finanziamento dovrebbe andare a banche non commerciali come le cooperative di credito che, ameno nel mio paese, sono presenti in ogni città e svolgono un lavoro enorme, mentre tutti i riscontri fattuali suggeriscono che le banche commerciali, con i finanziamenti che ricevono dalla Banca europea degli investimenti non creano aiuti esterni ma li usano per puntellare la propria situazione finanziaria.
Per questi due motivi penso che dovremmo stare molto attenti non tanto a da dove viene il denaro, ma a dove va.
Se va alle persone giuste, allora forse per molto tempo sarà il denaro meglio speso a livello europeo.
Infine, desidero rispondere ai commenti piuttosto malevoli dell'onorevole Dartmouth quando ha parlato di accattonaggio.
Qui non si tratta di chiedere l'elemosina.
Si tratta di aiutare quanti aiutano gli altri a creare occupazione e a conservare il posto di lavoro.
Siamo molto orgogliosi e contenti di aver aderito all'euro e vi rimarremo.
(FR) Signora Presidente, la clausola del trattato di Lisbona in materia di politiche sociali richiede che l'Unione europea tenga in debito conto l'occupazione, la protezione sociale e la lotta contro l'esclusione sociale.
La crisi economica e finanziaria che ha travolto l'Europa ha portato a una crisi umana e sociale molto grave, e questo avrà conseguenze che al momento è impossibile valutare.
Fino a ora, la maggior parte degli sforzi sono stati destinati a stabilizzare le banche e a prevenirne i fallimenti.
In aggiunta alle misure di prevenzione della disoccupazione, dobbiamo creare un meccanismo per dare un rinnovato impulso alla crescita economica dell'Unione europea.
Il meccanismo utilizzato dalla Commissione mira a creare un'infrastruttura che, a sua volta, consentirà ai cittadini di lavorare.
A livello pratico, è possibile passare da una strategia temporanea a una strategia a lungo termine.
Questo meccanismo deve essere messo in atto rapidamente, sin dal gennaio 2010.
La nostra discussione di oggi e le nostre decisioni sono attese da molte persone che soffrono per la disuguaglianza, e da molti giovani che vogliono entrare nel mondo del lavoro e ai quale dobbiamo davvero dare una mano.
Vorrei citare ancora una volta la proposta già fatta per creare una linea di bilancio apposita di 50 milioni di euro per questo meccanismo.
Questo consentirà a circa 6 000 imprenditori europei di avviare una propria impresa, di svilupparla e quindi di creare nuovi posti di lavoro.
Inoltre, e questa è la cosa più importante, è fondamentale migliorare l'accesso alle risorse e, soprattutto, fornire una migliore informazione ai cittadini su tutti i progetti dei quali possono ottenere i benefici.
(PL) Signora Presidente, centinaia di migliaia di europei hanno avvertito gli effetti della crisi economica nel modo che più duramente li ha colpiti: hanno perso il lavoro.
In tutti i paesi dell'Unione europea il tasso di disoccupazione è aumentato, e questa è la caratteristica della crisi che maggiormente affligge i nostri cittadini.
Un aiuto essenziale viene dato alle istituzioni finanziarie.
Purtroppo, l'aiuto non raggiunge le persone che rischiano di perdere il proprio posto di lavoro, e sono loro che avvertiranno più a lungo gli effetti della crisi attuale.
Pertanto, anch'io sono soddisfatta della creazione dello strumento europeo di microfinanziamento per l'occupazione e l'inclusione sociale.
Particolarmente degna di nota è la combinazione di questo strumento con l'obiettivo generale di sostegno all'imprenditorialità.
I fondi erogati con l'aiuto di questo strumento stimoleranno la creazione di nuove imprese.
Questa è una buona notizia per la nostra economia, perché le piccole e medie imprese ne costituiscono le fondamenta, e sono le PMI che creano posti di lavoro.
Lo strumento si integra perfettamente con il concetto di sostegno all'imprenditoria presentato nella Carta delle piccole imprese.
E' importante che le aziende ricevano questo aiuto anche in una fase successiva della loro vita, e non solo nella fase di avvio. Poiché le risorse finanziarie di tale strumento produrranno benefici per le persone che le impiegano e per le economie dei vari paesi solo se le imprese che vengono create sopravvivono sul mercato.
Spero inoltre che l'imprenditorialità, in particolare per quanto riguarda le PMI, non sarà oggetto delle nostre discussioni solamente durante la crisi.
Dobbiamo adottare un approccio globale a sostegno dello spirito imprenditoriale, visto che queste imprese non danno lavoro ai nostri cittadini solo durante una crisi.
Signora Presidente, onorevoli colleghi, sarebbe molto importante che il 2010, anno europeo della lotta contro la povertà e l'esclusione sociale segnasse la nascita di uno strumento finanziario nuovo, comunitario, dedicato alla microfinanza, rivolto ai soggetti svantaggiati nell'accesso al sistema bancario che abbiano progetti di microimpresa.
Il microcredito sappiamo che si è rivelato un mezzo straordinario per creare opportunità di autoimprenditorialità e valore sociale diffuso nei paesi in via di sviluppo, specie per le donne, diventando una nuova strategia delle agenzie ONU e della Banca mondiale, ma è stato positivamente sperimentato anche in molti paesi, in molti Stati membri europei, fra cui anche l'Italia, in particolare per gli immigrati, per le donne e per i giovani.
Con l'approvazione di questa relazione, il Parlamento europeo offre, nel pieno di una grave crisi economica e finanziaria, non solo un'occasione strategica di inclusione sociale, ma anche una sfida positiva al sistema bancario, perché sviluppi un nuovo approccio e nuove competenze, in collaborazione con enti no-profit, istituzioni locali e nazionali.
Sono soddisfatta dell'accoglimento di molti emendamenti che non richiamo, ma vorrei dire che oggi non chiediamo solo risorse per il microcredito, ma chiediamo che il microcredito...
(Il Presidente interrompe l'oratore)
(DE) Signora Presidente, signor Commissario, onorevoli colleghi, lo scorso mese la Commissione ha presentato la sua nuova strategia dell'Unione europea per il 2020 come proseguimento degli obiettivi di Lisbona e, tra le altre cose, ha chiesto l'impegno per un'Europa più sociale.
Se ci sforziamo di garantire posti di lavoro duraturi per i cittadini europei, allora, soprattutto nell'attuale difficile situazione economica, dobbiamo fare in modo che le persone possano realizzare esse stesse le proprie buone idee, al fine di produrre il proprio reddito.
Lo strumento di microfinanziamento dell'Unione europea per l'occupazione mira a offrire l'opportunità di un nuovo inizio e a spianare la strada all'imprenditorialità.
Il cammino verso il lavoro autonomo procede spesso per tappe.
I piccoli investimenti iniziali sono più facili da affrontare rispetto all'accumularsi di grandi montagne di debiti.
Un rischio più gestibile per l'avvio del lavoro autonomo è una cosa che le donne, in particolare, cercano. Spesso chiedono un capitale di partenza al fine di garantire l'avvio delle attività e poi, quando l'attività sta andando bene, per espanderla.
Le donne vogliono crescere con le proprie attività.
Pertanto, ai cittadini devono essere offerti importi di credito che siano il più piccoli possibile.
Con questo intendo importi notevolmente inferiori a 25 000 euro, che è l'ammontare generalmente previsto per il microcredito.
Soprattutto durante le crisi economiche la liquidità necessaria deve essere messa a disposizione di larga parte della popolazione.
Se questo fornisce un modo per contribuire ad abbassare i tassi di interesse, spesso elevati, e le spese amministrative per il microcredito, allora ci offre l'occasione per dare nuovo impulso all'economia.
Accolgo con favore l'idea presentata nella proposta della Commissione.
Le commissioni del Parlamento europeo non sono d'accordo sul finanziamento.
Mettere in discussione la competenza della politica europea è certamente ammissibile in questo campo.
La responsabilità primaria spetta agli Stati membri.
A mio avviso, tuttavia, i fondi del programma comunitario per l'occupazione e la solidarietà sociale (Progress) possono andare a sostegno della creazione di lavoro autonomo, come è stato qui proposto.
Signora Presidente, onorevoli colleghi, questa sera stiamo parlando di temi che sono il vero nodo sociale oggi esistente nella nostra società - parlando della mobilitazione del FEG prima, del Progress nei prossimi giorni speriamo - e questo fondo europeo che riguarda il microfinanziamento è lo strumento ideale e indispensabile.
Credo che sia inutile stare a ricordare che questo è quello che risolve o tenta di risolvere i problemi dei cittadini più bisognosi, che li riporta ad avere più fiducia e più speranza verso l'imprenditoria e verso il futuro, quindi io credo che qua noi non abbiamo bene in mente i danni che ha provocato questo tsunami di crisi e si sente parlare molto dell'exit strategy, di come arrivare a uscire da questa crisi.
Ne usciremo solamente se risolveremo il problema dell'occupazione, che è il nostro dramma, quindi dobbiamo cercare di fare in modo che i tempi siano i più celeri possibili e fare in modo che la sostanza attorno a questo strumento sia garantita in maniera forte, perché noi dovremmo mobilitare risorse ben più importanti di quelle di cui si sente parlare questa sera e certamente non fare in modo di girare i soldi da uno strumento all'altro, perché tutti e tre hanno necessità e hanno bisogno di questi soldi.
Credo che questi 100 milioni non debbano assolutamente essere presi dal Progress perché hanno anche gli stessi obiettivi, ma deve essere una linea completamente distinta e diversa e deve essere garante nella mobilitazione di sostanze molto più importanti.
(FR) Signora Presidente, signor Commissario, onorevoli colleghi, prima di tutto vorrei ringraziare il relatore e i nostri colleghi per il lavoro svolto per la creazione di questo nuovo strumento di microfinanziamento.
Questo strumento europeo consentirà di concedere microcrediti alle piccole imprese e alle persone che hanno perso il lavoro e che desiderano avviare una attività in proprio di piccole dimensioni.
In questo momento di crisi finanziaria, le persone più vulnerabili, specialmente i disoccupati e i giovani, sono quelle che più sono state colpite.
Infatti, quest'anno nell'Unione europea si sono registrati oltre 3,5 milioni di perdite di posti di lavoro.
L'adozione di questo nuovo strumento renderà più facile a queste persone avere accesso al capitale necessario per avviare o sviluppare un'attività e trasformare i propri sogni in realtà imprenditoriale.
Non dobbiamo dimenticare che oltre un terzo delle micro-imprese vengono create da disoccupati.
Nella mia regione, vengo spesso avvicinato da cittadini che desiderano ottenere aiuti per creare una loro attività.
Sono convinto che questa nuova iniziativa darà i suoi frutti nel preservare i posti di lavoro e anche nel creare nuovi posti di lavoro.
La proposta intende facilitare gli investimenti di piccole somme e darà un'opportunità di crescita alle micro-imprese.
Signora Presidente, riconosco il vero valore aggiunto del microcredito, che andrà di pari passo con nuove misure di sostegno, come la formazione e l'accompagnamento, che consentiranno ai più giovani e ai disoccupati di ottenere garanzie e assistenza per i propri piani di investimento.
Mi auguro che questo nuovo strumento per promuovere l'occupazione venga adottato il più presto possibile e che venga raggiunto un accordo tra il Parlamento e il Consiglio per fare di questo strumento, di vitale importanza per i nostri concittadini in particolare durante questo periodo di crisi, uno strumento permanente.
Onorevoli colleghi, non dimentichiamoci che sono le piccole e medie imprese che creano i posti di lavoro.
Signora Presidente, onorevoli colleghi, lo strumento di microfinanziamento per l'occupazione si inserisce in una linea di iniziative che sono state adottate a livello europeo, offre la possibilità di un nuovo inizio ai disoccupati e apre la strada all'imprenditorialità per alcuni dei gruppi più svantaggiati in Europa, compresi naturalmente i giovani.
Il nuovo strumento dovrebbe ampliare la gamma del sostegno finanziario destinato ai nuovi imprenditori nell'attuale contesto di stretta creditizia.
I singoli imprenditori e i fondatori di microimprese saranno inoltre assistiti con servizi di orientamento, formazione, preparazione e rafforzamento delle capacità, oltre che con un tasso di interesse agevolato a titolo del Fondo sociale europeo.
È evidente che, considerata l'attuale contrazione del credito bancario, considerata la difficoltà che oggi si ha di accedere al credito, se c'è la volontà da parte di settori più deboli della nostra società, i disoccupati, i gruppi svantaggiati, di intraprendere un'azione, un'iniziativa imprenditoriale, tutto questo va sostenuto con forza, perché è uno degli strumenti che può servirci a contrastare quello che alla crisi finanziaria è il suo naturale epilogo, cioè una crisi occupazionale che non trova fine.
Seppure abbiamo segnali di ripresa economica, per quanto riguarda invece l'occupazione continuiamo ad avere segnali negativi.
È però necessario che il trasferimento dei fondi destinati a Progress rimanga fermo, nel senso che noi non possiamo lanciare il segnale di distogliere risorse dal programma Progress.
Queste risorse vanno trovate da altre fonti e soprattutto vanno collegate con altre iniziative europee, perché si dia una forte immagine e un forte sforzo a favore dei disoccupati in Europa.
(FR) Signora Presidente, signor Commissario, onorevoli colleghi, vorrei richiamare la vostra attenzione sulla fondamentale importanza del microcredito in questi periodi di crisi dell'occupazione.
Il microcredito permette ai disoccupati un nuovo inizio, grazie alla condivisione dei rischi e agli strumenti di finanziamento, dando loro accesso all'imprenditorialità.
Data la crisi finanziaria e il calo significativo del numero di prestiti concessi, sono favorevole alla proposta della Commissione europea di istituire uno strumento di microfinanziamento mirato ai gruppi più vulnerabili, e in particolare alle donne, ai giovani e ai disoccupati.
Vorrei esprimere il mio sostegno agli onorevoli colleghi del gruppo del Partito popolare europeo che, insieme agli altri gruppi - socialisti, liberali e conservatori - hanno presentato emendamenti di compromesso al fine di creare questo strumento di microfinanziamento nel più breve tempo possibile, a partire dal 2010.
Chiedo inoltre al Consiglio dei ministri di assumersi la responsabilità di trovare, nell'attuale situazione di crisi, una soluzione rapida per combattere la disoccupazione e di fornire una soluzione duratura per il finanziamento del microcredito.
(PL) Signora Presidente, il programma Progress è un'iniziativa importante per aiutare in modo efficace gli Stati membri a raggiungere gli obiettivi in materia di occupazione e affari sociali.
La scorsa settimana ho avuto un incontro con i membri del comitato di programma concernente l'attuazione del Progress.
Le mie conclusioni sono le seguenti. In primo luogo, la campagna pubblicitaria, che dovrebbe informare i potenziali beneficiari del programma degli scopi che esso si prefigge, non è svolta con la necessaria visibilità.
In secondo luogo, la maggior parte delle informazioni sulle gare d'appalto e sui concorsi è disponibile solo in tre lingue: inglese, tedesco e francese.
Ciò costituisce una barriera per le persone che non parlano una di queste lingue.
Penso che si imponga una revisione dei principi della campagna promozionale.
Dobbiamo migliorare l'informazione sul programma Progress e diffondere la conoscenza su di esso in tutta l'Unione europea nel più breve tempo possibile.
(RO) Lo strumento di microfinanziamento per l'occupazione e l'inclusione sociale si basa, e si deve basare, su procedure semplici, in modo che gli interessati possano efficacemente trarne beneficio.
Tuttavia, ritengo che lo strumento di microfinanziamento dovrebbe concentrarsi di più sulle persone che hanno perso il lavoro e si trovano in posizione svantaggiata per quanto riguarda l'accesso al tradizionale mercato del credito, e che vogliono creare o continuare a sviluppare le proprie micro-imprese, anche come attività di lavoro autonomo.
Ritengo che debba essere focalizzata particolare attenzione sui giovani che, purtroppo stando alle recenti statistiche europee, si trovano ad affrontare periodi sempre più lunghi di disoccupazione o vengono assunti su base temporanea.
Inoltre, una relazione annuale sull'uso del bilancio assegnato permetterà che nel prossimo futuro sia realizzata una seria analisi e, se necessario, si proceda a un'integrazione di questo bilancio.
Se trasferiamo somme da un programma all'altro, corriamo il rischio di comprometterli entrambi.
(DE) Signora Presidente, oggi abbiamo discusso del Fondo europeo di adeguamento alla globalizzazione e ora stiamo parlando di microcredito.
Entrambi gli strumenti sono assolutamente indispensabili per combattere gli effetti della crisi finanziaria ed economica nell'Unione europea e per stimolare il mercato del lavoro europeo.
Abbiamo bisogno di entrambi gli strumenti, in quanto non tutti sono destinati a diventare imprenditori.
Né dovrebbe essere obiettivo della nostra politica per l'occupazione trasformare, per motivi puramente commerciali, gli ex dipendenti e la forza lavoro non indipendente in nuovi imprenditori autonomi.
Per queste persone sarebbe più appropriato parlare di "lavoratori parasubordinati”.
Gli Stati membri devono anche prendere le opportune misure cautelari in tal senso.
Tuttavia, per tutti coloro che vogliono accettare la sfida del lavoro autonomo, devono essere rese disponibili risorse che consentano loro di avviare o espandere la propria attività.
Insieme a questo, però, si deve garantire - e questo è dovere del Parlamento europeo e degli Stati membri - che le normali prestazioni di previdenza sociale continuino a essere erogate.
Abbiamo bisogno di nuovi fondi per nuove idee.
(LT) Credo che oggi, i membri del Parlamento europeo siano del tutto unanimi nel sostenere che questo strumento di sostegno al microfinanziamento è fortemente necessario.
Le condizioni di vita e di lavoro sono cambiate radicalmente e la piaga della disoccupazione che ha colpito quasi tutti i paesi ci costringe ad avanzare alcune proposte per modificare alcuni strumenti di sostegno.
Fino ad oggi, la maggior parte del sostegno finanziario è stato riservato alle aziende e alle organizzazioni di grandi dimensioni e in molte occasioni è stato sottolineato che fino ad ora i comuni cittadini dell'Unione europea hanno avuto poca o nessuna speranza di ricevere un sostegno finanziario.
Io credo che la soluzione futura della Commissione di cercare un accordo con il Parlamento europeo sia assolutamente essenziale.
100 milioni rappresentano solo l'inizio.
Si tratta di un primo tentativo, ma sono convinto che questo tentativo possa avere successo.
Onorevoli colleghi, la discussione ha dimostrato chiaramente il Parlamento è favorevole allo strumento del microfinanziamento e credo che non vi siano fondamentali disaccordi per quanto concerne la sostanza della questione. Credo anche che ci sia una notevole convergenza rispetto alla posizione del Consiglio per quanto riguarda la sostanza della questione.
E' la questione del finanziamento a rimanere aperta.
Naturalmente, anche la questione del finanziamento rientra nel processo di codecisione, il che significa che sarà estremamente necessario e auspicabile cercare un compromesso e sono lieto che la discussione abbia segnalato una forte volontà di riprendere senza indugio la trattativa con il Consiglio.
Allo stesso tempo, dalla discussione è emersa la possibilità di un compromesso in alcune aree.
Nella discussione sono stati fatti frequenti riferimenti e frequenti critiche alla Commissione sulla questione del programma Progress e del suo utilizzo nel quadro di questo nuovo strumento.
Devo dire che la Commissione non doveva affrontare un problema semplice, perché doveva muoversi entro i limiti del bilancio esistente o nel quadro dell'accordo interistituzionale.
Poteva utilizzare solo il denaro che era disponibile.
Nel valutare la nostra decisione relativa all'impiego delle risorse del programma Progress, abbiamo considerato molto attentamente le conseguenze e siamo giunti alla conclusione che, anche se non era la soluzione ideale, questa rappresentava probabilmente una delle soluzioni possibili.
E' stato ripetutamente affermato qui che questa soluzione comportava qualche gioco di prestigio o spostamento del denaro da un tavolo all'altro.
Non è così, dal momento che tutte le analisi mostrano chiaramente che le risorse utilizzate nel quadro del microcredito sono soggette ad un effetto moltiplicatore stimato di cinque volte.
Nell'altro programma, queste risorse avrebbero un indice di moltiplicazione di 1, mentre nel programma di microcredito possono in teoria raggiungere un indice di 5.
Da questa prospettiva, non si tratta semplicemente di spostare denaro da un tavolo all'altro, ma di un nuovo impiego per le risorse.
Vorrei ribadire che nessuna decisione è stata facile, e non penso nemmeno che sia l'unica decisione possibile: nella discussione verrà sicuramente trovato un compromesso accettabile, o almeno lo spero.
L'idea del microcredito si fonda sulla evidente constatazione che l'attuale sistema finanziario non fornisce sufficienti risorse per le piccole imprese e in particolare per quelle piccolissime. In altre parole, il sistema non mette a frutto il capitale umano che è presente in persone appartenenti ai gruppi cosiddetti vulnerabili.
Ritengo che questo sia un grande spreco di opportunità e sono quindi lieto che la Commissione abbia proposto questo strumento. Allo stesso modo mi fa piacere che il Parlamento lo valuti così positivamente.
Come ho detto, l'idea è quella di mettere a frutto il capitale umano insito nelle persone che normalmente non sono in grado di sfruttarlo in modo imprenditoriale.
Tuttavia, è anche molto importante fare buon uso del tempo.
A mio parere, svolgere una discussione troppo lunga andrebbe contro il senso stesso di questo strumento, che è particolarmente necessario nel momento della crisi.
Credo anche che sarà necessario in tempi in cui non vi saranno delle crisi, e che diventerà una componente permanente del mercato del lavoro e della politica economica europei.
Vi ringrazio per le espressioni di sostegno e per i commenti.
Permettetemi di condividere la tesi di coloro che hanno espresso il loro disappunto per la mancanza di disponibilità al compromesso da parte della Commissione.
Devo anche dire al commissario che se riallochiamo quelle che sono esclusivamente risorse del programma Progress, questo trasmetterà il messaggio che, quando si tratta delle risorse per l'inclusione sociale, noi riusciamo a fornire un sostegno per i più vulnerabili solo se usiamo le risorse di strumenti intesi allo stesso scopo.
Non siamo in grado di trovare un qualsiasi altro tipo di risorsa.
Penso che questo sia inaccettabile.
La procedura di codecisione significa anche che ognuno, ogni partito, devono fare la loro parte.
Il Parlamento si è impegnato con una serie di suggerimenti e proposte in materia, mentre non vi è stata nessuna proposta del genere da parte del Consiglio e dalla Commissione, il che avrebbe invece contribuito a farci raggiungere un accordo.
Devo dire all'onorevole Schroeder che il fatto che stiamo difendendo il programma Progress riafferma qui la nostra convinzione (convinzione condivisa che siamo ancora disposti ad arrivare a un compromesso su questo punto) che questo programma deve essere attuato il più presto possibile.
L'aiuto fornito sarà efficace solo se lo strumento potrà essere attivato all'inizio del 2010.
Se questa settimana il Parlamento voterà effettivamente su questo punto, allora avrà fatto da parte sua tutto il possibile per garantire che questo programma sia lanciato all'inizio del 2010.
Presumibilmente il Parlamento voterà per 25 milioni di euro da risorse proprie per il prossimo anno, e se il Parlamento voterà per l'intero importo, questo sarà sufficiente perché la Commissione firmi gli accordi che permettono di facilitare l'avvio del programma.
Ritengo che questo rifletta l'approccio costruttivo del Parlamento.
In ogni caso, ritengo che questo programma sia estremamente importante dal punto di vista dell'inclusione sociale.
Vorrei anche chiedere ai colleghi che l'hanno sostenuto di acconsentire a non tenere per noi tutte le risorse del programma Progress e di esercitare pressioni sui rispettivi governi per ottenere risorse, dato che i governi di questi paesi sono i membri della Commissione.
La discussione è chiusa.
La votazione si svolgerà domani.
Dichiarazioni scritte (articolo 149 del regolamento)
La crisi economica è diventata una crisi sociale acutamente avvertita, per la quale non abbiamo ancora trovato una soluzione.
Purtroppo, uno degli indicatori che possono contribuire ad avviare una ripresa, il livello di erogazione di prestiti, ha raggiunto il minimo storico nella zona euro dal 1991 e sta avendo un crollo senza precedenti nei nuovi Stati membri, come avviene in Romania.
Questo è uno degli elementi che mettono in dubbio le prospettive di sconfiggere la recessione.
In questo contesto, accolgo con favore la proposta da parte della Commissione europea sulla creazione dello strumento di microfinanziamento.
Tuttavia, per poter garantire che le misure di inclusione sociale siano efficaci, lo strumento deve essere inserito in una distinta linea di bilancio.
La ridistribuzione dei fondi del programma Progress andrebbe a incidere sulle sue specifiche linee guida di azione comunitaria e darebbe un segnale di allarme in merito alla sensibilità sociale di un esecutivo europeo che, fino ad ora, è stato purtroppo estremamente riluttante a mostrare un sufficiente coinvolgimento sociale.
La crisi sta colpendo tutte le categorie delle persone vulnerabili, ma non possiamo ignorare la gravità della disoccupazione giovanile.
Il fatto che un giovane su cinque in Europa non abbia un posto di lavoro può avere varie ripercussioni a livello economico e sociale, nonché sul piano demografico e della criminalità.
Per questo motivo credo che sia opportuno concentrarsi maggiormente sulla promozione delle possibilità di accesso al mercato del lavoro da parte dei giovani.
Dall'autunno dello scorso anno più di 5 milioni di cittadini europei hanno perso il posto di lavoro, per un totale di 22,5 milioni di disoccupati in Europa.
In un contesto del genere, non possiamo ignorare il grave livello di disoccupazione tra i giovani.
E' profondamente preoccupante che un giovane su cinque in Europa non abbia un lavoro: è un problema che ha ripercussioni a livello economico e sociale, oltre che da un punto di vista demografico e della criminalità.
In alcuni paesi la percentuale di giovani senza lavoro è ancora più alta, in proporzione al tasso di disoccupazione nazionale.
Per esempio, una giovane lettone su tre è disoccupato, mentre circa il 43 per cento dei cittadini spagnoli di età inferiore ai 25 anni sono colpiti da questo problema.
Ritengo che sia necessaria maggiore attenzione verso i giovani.
A tale riguardo, l'iniziativa proposta dalla Commissione europea che i programmi di microfinanziamento siano iscritti in un linea di bilancio distinta permetterà di incoraggiare e motivare i giovani a entrare nel mercato del lavoro, riducendo così il tasso di disoccupazione che in questo gruppo sociale è andato aumentando.
Gli sforzi attualmente compiuti a livello europeo e nazionale devono essere intensificati al fine di potenziare l'offerta di microcredito.
Lo strumento europeo di microfinanziamento deve fornire assistenza utile ai disoccupati e a quelle persone vulnerabili che desiderano creare o attivare delle micro-imprese.
Ritengo che lo strumento europeo di microfinanziamento debba avere una linea di credito separata dato che i beneficiari di questo sistema sono diversi da quelli per il programma Progress.
I fondi del programma Progress non devono, in nessun caso, subire riduzioni in questo periodo di crisi, poiché sono rivolti ai gruppi più vulnerabili.
Credo anche che lo strumento europeo di microfinanziamento debba essere dotato di un bilancio sufficiente a consentirgli di raggiungere davvero i propri obiettivi in termini di occupazione e inclusione sociale.
Gli Stati membri e l'Unione europea nel suo complesso devono continuare ad attuare efficacemente il programma Progress in un momento di crisi economica mondiale.
Dichiarazioni scritte inserite nel registro (articolo 123 del regolamento): vedasi processo verbale
Presentazione di documenti: vedasi processo verbale
15.
Nomina di un membro della Corte dei conti - Eoin O'Shea (IE) (
3.
Effetti della crisi finanziaria ed economica sui paesi in via di sviluppo e sulla cooperazione allo sviluppo (
Prima della votazione:
Signor Presidente, desidero ringraziare tutti coloro che hanno partecipato alla stesura di questa relazione.
Devo anche fare presente che al paragrafo 31 troverete un emendamento orale.
Come concordato, leggerò la seconda parte della versione in inglese:
(EN) "Considera pertanto appropriato esaminare la possibilità di un accordo con i paesi creditori per concedere una moratoria temporanea o la cancellazione del debito per i paesi più poveri e per consentire loro di attuare politiche fiscali anticicliche allo scopo di attenuare i gravi effetti della crisi; invita a compiere degli sforzi per facilitare accordi per un arbitrato del debito trasparente”.
Ad ogni buon conto, onorevole Guerrero, se non abbiamo avuto informazioni errate a tale proposito, l'emendamento orale riguarda il paragrafo 34 e non il paragrafo 31.
(L'onorevole Guerrero indica che in effetti si tratta della seconda parte del paragrafo 34)
Ora è tutto chiaro.
(Si svolge la votazione)
L'Assemblea manifesta il suo assenso alla presentazione dell'emendamento orale
- Prima della votazione sul paragrafo 22.
(FR) Signor Presidente, abbiamo portato alla sua attenzione un emendamento orale relativo al paragrafo 22.
Desidero far notare che il paragrafo 22 investe la governance globale e, in particolare, la composizione del G20, che di norma non comprende tra i propri ranghi alcun rappresentante dei paesi meno sviluppati.
L'emendamento orale in questione punta a colmare questa lacuna, e il testo che sottopongo al Parlamento europeo supplisce a tale necessità.
(FR) Signor Presidente, qualche istante fa lei ha chiesto un applauso per la delegazione tunisina.
Può rivolgere alla delegazione l'invito a intervenire per ottenere il rilascio di Taoufik Ben Brik, invocato da tutto il Parlamento?
(DE) Signor Presidente, desidero fare un richiamo al regolamento.
Sono molto lieto dell'esito delle votazioni.
Tuttavia, questa è essenzialmente una relazione di iniziativa, e in questo caso è stata concordata una procedura diversa.
In questa occasione ci viene, infatti, consentito di votare separatamente una relazione di iniziativa.
Dobbiamo risolvere la questione, altrimenti tutte le relazioni di iniziativa verranno votate separatamente in futuro.
Potrebbe chiedere dei chiarimenti alla commissione Affari costituzionali?
Altrimenti, l'interpretazione resa dai servizi legali dell'Assemblea vanificherà interamente lo scopo della riforma.
Onorevole Swoboda, tutto questo è consentito.
E' possibile chiedere votazioni per parti separate in base alla procedura individuata dagli stessi gruppi.
In ogni caso, tutto può essere rivisto. Potremo rivedere la questione in futuro, ma per il momento le cose stanno così.
1.
Cooperazione amministrativa e lotta contro le frodi nel settore dell'IVA (rifusione) (
37.
Potere di delega legislativa (
8.
Libro Bianco della Commissione: "L'adattamento ai cambiamenti climatici: verso un quadro d'azione europeo" (
relatore. - Signor Presidente, onorevoli colleghi, il cambiamento climatico costituisce una minaccia reale che dobbiamo essere pronti ad affrontare nonostante l'impatto differenziato che avrà sui nostri territori.
Il degrado degli ecosistemi provocherà un duro colpo alla salute delle nostre economie e dei cittadini europei.
Abbiamo già in passato invocato una diplomazia e una giustizia climatica: ora dobbiamo costruirle, parlando con una voce sola.
Sono convinto che l'Unione europea debba mantenere una posizione di leadership nella lotta al cambiamento climatico e che qualsiasi ritardo nell'avvio di tale azione farà crescere a dismisura i costi ambientali, sociali ed economici.
Dobbiamo anzitutto riconoscere il ruolo centrale delle autorità locali e regionali e la necessità di coordinare insieme a loro l'innovazione ecologica ed economica facilitata dai progressi tecnologici.
Con l'adozione del Libro bianco, invitiamo la Commissione e gli Stati membri a promuovere partenariati pubblico-privati per aiutare a finanziare tutte le iniziative legate ai piani di adattamento.
Ogni metro quadrato del nostro territorio dovrà essere curato per conservare il suolo, trattenere l'acqua per evitare fenomeni di erosione, e poi alimentare le falde, anche con reiniezione diretta di acqua di superficie.
Sarà necessario un approccio sistemico, inclusivo delle energie rinnovabili, affinché l'adattamento sia possibile.
Vorrei infine ringraziare sentitamente tutti i colleghi che hanno contribuito al successo di questa relazione.
(Applausi)
Composizione della delegazione alla commissione parlamentare Cariforum-CE (termine per la presentazione di emendamenti): vedasi processo verbale
Composizione delle commissioni e delle delegazioni : vedasi processo verbale
Chiusura della seduta
Riforme attuate e sviluppi nella Repubblica di Moldova (discussione)
L'ordine del giorno reca la dichiarazione della Commissione sulle riforme attuate e gli sviluppi nella Repubblica di Moldova.
membro della Commissione. - (EN) Signor Presidente, se consideriamo le relazioni tra Unione europea e Moldova, credo sia evidente che sono stati fatti notevoli progressi a tempo di record, seppure sul piano interno questo paese debba ancora affrontare numerose questioni importanti.
Il referendum del 5 settembre doveva servire a sbloccare lo stallo politico, fissando nuove regole per l'elezione del Presidente, ma purtroppo è fallito.
Ci si chiedeva se questa consultazione elettorale avrebbe rispettato gli standard democratici e di fatto, gli osservatori internazionali ne hanno confermato l'effettiva conformità. È un segnale incoraggiante.
Le elezioni del 28 novembre sono altrettanto importanti per il consolidamento della democrazia nel paese.
A tal fine, continueremo a inviare messaggi con fermezza a tutte le parti interessate.
Dopo le elezioni, tutte le forze politiche saranno chiamate a lavorare insieme, sia per eleggere il Presidente, sia per formare un governo capace di guidare il paese attraverso un delicato percorso di riforme.
Intendiamo, al contempo, riconfermare il nostro sostegno alle riforme strutturali introdotte dal governo moldovo, e, a questo proposito, vorrei portare alla vostra attenzione una serie di elementi.
L'Unione europea rappresenta non solo il principale donatore della Moldova, ma a marzo è riuscita anche a mobilitare una quarantina di altri donatori disposti a sostenere le riforme in atto nel paese con lo stanziamento di ben 1,9 miliardi di euro per il triennio 2010-2013, incluso anche il nostro impegno di 550 milioni di euro.
In questi ultimi mesi abbiamo risposto tempestivamente a una serie di necessità specifiche sollevate dal governo: abbiamo fornito consulenza politica di alto livello ai ministri, abbiamo sostenuto la democratizzazione di alcuni ambiti legati allo stato di diritto, abbiamo contribuito a organizzare le consultazioni elettorali, è stata affrontata l'emergenza delle inondazioni dell'estate scorsa e sono migliorate le prospettive per l'esportazione dei vini moldovi.
Accanto al governo moldovo, ci siamo impegnati attivamente nei confronti degli abitanti della Transnistria con progetti su piccola scala, focalizzati principalmente sul sociale.
L'anno prossimo partirà il programma globale di potenziamento istituzionale previsto dal Partenariato orientale.
Questa iniziativa intende aiutare la Moldova a prepararsi ad attuare l'accordo di associazione attualmente in corso di negoziazione.
L'ultima tornata a Chişinău, il 13 e 14 ottobre, ha dimostrato ancora una volta che le trattative stanno facendo progressi in tempi rapidissimi.
La nostra assistenza è arrivata anche sotto forma di trasferimenti diretti al bilancio moldovo.
Dall'ultimo trimestre 2009, sono stati infatti spesi 37 milioni di euro sotto forma di sostegno al bilancio settoriale e altri 15 milioni saranno trasferiti a breve.
Di questa cifra, circa 8,5 milioni di euro sono stati stanziati direttamente a favore delle fasce più povere della popolazione.
Ora che il Presidente Buzek ha sottoscritto la relativa decisione legislativa, prevediamo saranno disponibili a breve i 40 milioni di euro della prima tranche di assistenza macrofinanziaria.
Con questo stesso spirito, porteremo avanti anche la fitta agenda di contatti politici e scambi tecnici.
Tra qualche giorno incontrerò a Lussemburgo il Primo ministro Filat e a novembre il sottocommissione commerciale UE-Moldova esaminerà la risposta del paese alle principali raccomandazioni formulate dalla Commissione, in vista dei negoziati per una profonda e ampia area di libero scambio.
Abbiamo inoltre avviato con la Moldova un dialogo dedicato sui diritti umani e sull'energia ed è in corso di elaborazione un accordo sui servizi dell'aviazione civile.
Gli esiti del dialogo sui visti avviato a giugno sono stati portati avanti in maniera concreta e lunedì prossimo, sulla base dei risultati delle missioni di informazione condotte a settembre da esperti indipendenti, il Consiglio "Affari esteri" dovrebbe pubblicare le proprie conclusioni sulla questione.
Lo scopo di questa discussione è constatare le riforme attuate dalla Repubblica di Moldova durante l'ultimo anno e i progressi conseguiti verso il raggiungimento dell'integrazione europea.
Questo paese è sull'agenda dell'Unione europea da un anno perché ha rispettato i propri impegni e vorrei ricordarne alcuni: è stato predisposto un piano che prevede misure prioritarie da attuare in ambiti centrali di riforma, nonché un programma di riforme in materia di giustizia, ed entrambi i progetti sono già stati avviati.
È stato avviato il dialogo sui diritti umani e a settembre il parlamento moldavo ha ratificato lo Statuto della Corte penale internazionale.
Sono in corso intense trattative sull'accordo di associazione, con ottimi risultati.
È passato appena un anno, ma quanti hanno contribuito ad avviare il processo garantiscono che non si arresterà.
La Repubblica di Moldova è lo Stato che ha conseguito i maggiori progressi all'interno del Partenariato orientale dell'UE; chiedo pertanto al Consiglio di valutarlo individualmente, sulla base dei propri meriti.
Progresso significa volontà politica, impegno e dedizione, che meritano di essere riconosciuti.
Abbiamo premiato i Balcani occidentali per le misure attuate; facciamo dunque lo stesso anche per la Repubblica di Moldova.
Nell'ambito del dialogo sui visti, la Moldova ha fatto notevoli progressi in tutte e quattro le aree.
Chiedo quindi al Consiglio di invitare la Commissione, durante la prossima tornata del 25 ottobre, a stilare un piano di azione, affinché i cittadini della Repubblica di Moldova possano spostarsi senza più bisogno di ottenere il visto.
Il contatto diretto tra i popoli vale ben più di qualsiasi dichiarazione.
Per quanto riguarda la Transnistria, trovare una soluzione è essenziale per la stabilità politica ed economica della Repubblica di Moldova e di questa regione.
L'Unione europea deve assumersi un ruolo più forte a livello politico e dobbiamo partecipare a progetti congiunti in grado di produrre cambiamenti concreti per i cittadini.
Il processo di integrazione europea ha contribuito a costruire la democrazia e la libertà a ritmi mai visti prima nella storia europea.
Pensiamo ad esempio a quanto è cambiata la situazione nell'Europa centrale ed orientale negli ultimi vent'anni.
Anche i Balcani occidentali hanno finalmente trovato la pace e hanno lanciato una serie di riforme.
Adoperiamoci perché anche la Repubblica di Moldova possa godere della stessa situazione.
a nome del gruppo S&D. - (EN) Signor Presidente, la Repubblica di Moldova ha un'unica possibilità tra la "transnistrializzazione" e l'"europeizzazione", ossia tra un passato oligarchico di stampo sovietico e un futuro di sicurezza, prosperità e giustizia sociale.
Lo sviluppo della Moldova finora è stato influenzato negativamente dall'instabilità della politica interna.
Il principale problema del paese non è legato tanto alle sfide esterne che deve affrontare, quanto alle divisioni interne tra le forze politiche.
È questa divisione politica interna che non ha concesso alla coalizione di governo il tempo necessario per attuare le opzioni pro-europee.
La Moldova si trova ora a un punto di svolta; queste elezioni anticipate dovrebbero condurre il paese verso un futuro di modernizzazione secondo gli standard europei.
Invitiamo quindi tutte le forze politiche della Moldova che stanno proponendo un futuro di modernizzazione europea per il paese ad evitare protagonismi o tensioni superflui e a concentrarsi su una visione ampia, che porti il paese a centrare i suoi obiettivi europei.
a nome del gruppo ALDE. - (EN) Signor Presidente, diciotto mesi fa questo Parlamento assisteva attonito ai violenti avvenimenti di Chişinău.
Poche settimane dopo, con grandissimo piacere accoglievamo in quest'Aula i leader dei partiti politici democratici moldovi che avevano appena imboccato una nuova strada e condividevamo l'entusiasmo dei cittadini di questo paese per un nuovo futuro.
Da allora, abbiamo potuto constatare con soddisfazione i progressi compiuti dalla Moldova.
Resta ancora molto da fare, non ultimo assicurare alla giustizia i responsabili di quelle violenze, ma se alle elezioni del mese prossimo sarà riconfermata l'attuale coalizione, vi sono buone probabilità che, nonostante la recessione economica, il paese porti a compimento la propria trasformazione.
Il filosofo inglese Francesco Bacone sosteneva che la speranza è buona come prima colazione, ma è una pessima cena.
I partiti moldovi al governo dovrebbero sapere che l'attuazione delle riforme deve necessariamente passare per gli atti giuridici che le consentono.
Il tempo non è nostro alleato: c'è molto da fare e occorre agire in fretta.
A nome del mio gruppo vorrei ringraziare il Commissario Füle e i suoi servizi per l'assistenza prestata alla Moldova.
Guardiamo con soddisfazione all'istituzione degli "Amici della Moldova" e al riuscito incontro tra paesi europei, con lo scopo di consentire alla Moldova di fare progressi.
L'Unione europea è impegnata al massimo affinché questo paese possa lasciarsi alle spalle l'indigenza in cui si trova e progredire verso standard europei.
Mi auguro che la prossima settimana, quando il Consiglio esaminerà la situazione relativa ai visti, ci aiuterà anche a trovare il modo giusto per progredire anche in questo campo.
Come affermava uno dei nostri padri fondatori, la vocazione europea di un paese non è determinata dall'Unione europea, ma dallo spirito europeo dei suoi cittadini.
Invitiamo il popolo moldovo a dimostrare questo spirito europeo in occasione delle elezioni del mese prossimo.
a nome del gruppo Verts/ALE. - (EN) Signor Presidente, siamo lieti dei progressi compiuti dalla Repubblica di Moldova e ci auguriamo che l'imminente consultazione elettorale possa ulteriormente consolidare le istituzioni democratiche e assicurare il rispetto per lo stato di diritto e i diritti umani nel paese.
Sappiamo che c'è ampio consenso nella società moldova verso la futura adesione del paese all'UE, ma non alla NATO.
Nonostante le diverse piattaforme politiche, tutti i partiti rappresentati nel parlamento moldovo si dichiarano favorevoli alla cooperazione e all'integrazione europea.
Sulla base dell'esperienza maturata dal mio paese, la Lituania, nell'adesione all'UE, nel corso dei miei colloqui con i politici moldovi ho tentato di spiegare che questo passo non può essere fine a se stesso.
È importante intensificare gli sforzi per attuare profonde e coerenti riforme in campo economico e giuridico, principalmente attraverso la lotta alla corruzione.
La società moldova è caratterizzata da una pluralità etnica e linguistica ed esistono sensibili differenze sulla valutazione dei fatti storici: tracciare ulteriori linee di demarcazione all'interno della società di questo paese è molto rischioso.
A mio avviso, il decreto che fissa per il 28 giugno l'anniversario dell'occupazione sovietica e che ha scatenato una reazione negativa in gran parte dei cittadini moldovi, non ha affatto unito la società, ma ha invece sortito l'effetto contrario.
La società moldova è divisa anche per la nazionalità dei suoi cittadini.
La considerevole percentuale di residenti con doppia cittadinanza crea ulteriori differenze anche in materia di diritti; dobbiamo quindi fare tutto il possibile per eliminare queste differenze e abolire l'obbligo dei visti per tutti i cittadini moldovi.
a nome del gruppo ECR. - (EN) Signor Presidente, nessuno mette in dubbio che la Moldova sia ancora molto lontana dall'adesione all'Unione europea, obiettivo che il gruppo dei Conservatori e Riformisti europei sostiene.
Nonostante sia membro dell'OMC, la Moldova è uno dei paesi più poveri d'Europa e, in quanto tale, vulnerabile alla criminalità organizzata, al traffico di esseri umani e alla corruzione.
La Moldova risente ancora del conflitto irrisolto con la Transnistria, la regione secessionista fortemente legata alla Russia dal punto di vista linguistico e politico.
Ciononostante, negli ultimi 15 mesi da quando i comunisti non sono più al potere, la Moldova ha conseguito notevoli progressi.
I partiti che compongono l'Alianţa pentru Integrare Europeană (alleanza per l'integrazione europea), l'attuale coalizione di governo, hanno dimostrato una notevole capacità di collaborazione per accelerare l'integrazione del paese nell'Unione europea.
Da parte sua, l'Unione europea deve continuare a fare pressioni sul governo moldovo perché porti avanti le riforme economiche e, soprattutto, migliori lo stato di diritto e la governabilità.
Dovremmo coinvolgere maggiormente Chişinău e riconoscerne i meriti.
È stata citata la questione dei visti, ma vorrei ricordare anche Euronest, che offre ai politici europei e moldovi l'opportunità di confrontarsi su questioni di interesse comune.
Euronest, che figurava nella mia relazione al parlamento precedente, rimane purtroppo bloccato a causa della disputa sulla rappresentanza della Bielorussia, dal momento che quest'Aula non riconosce il parlamento moldovo, non essendo stato eletto democraticamente.
Mi auguro che un giorno tutti i paesi del Partenariato orientale che si schierano apertamente a favore dell'Europa, ossia Moldova, Ucraina e la futura Bielorussia democratica, diventino candidati a far parte dell'Unione europea.
Signor Presidente, questa discussione testimonia l'impegno dell'Europa verso la divisa Repubblica di Moldova e ne sono immensamente lieto.
Nei Paesi Bassi, da anni i cittadini hanno avviato interessanti iniziative sociali che mirano a offrire prospettive concrete ai giovani moldovi.
A tale proposito vorrei ricordare con orgoglio la fondazione Orhei di Bunschoten-Spakenburg, una cittadina che affronta questi temi con grande entusiasmo.
Mi sento vicino ai membri di questa fondazione, dal momento che anche in questa sede stiamo affrontando la questione, dimostrando il nostro impegno.
La Moldova, per inciso, sta tentando di pervenire a un ampio e approfondito accordo commerciale con l'Unione europea, come abbiamo sentito anche dal Commissario Füle, al quale domando: qual è la situazione in merito e sono stati compiuti effettivi progressi?
È essenziale ampliare le opportunità commerciali per i prodotti moldovi, in particolare quelli agricoli e i vini di Chişinău, dal momento che la Russia, da sempre principale mercato per la Moldova, chiude regolarmente le frontiere per ragioni politiche.
Commissario, ha già toccato questo tema, ma esiste qualche modo in cui l'Unione europea possa venire in aiuto della Moldova in questo ambito?
Per concludere, una domanda sulla "iniziativa Meseberg" del Cancelliere tedesco Angela Merkel: la Russia intende veramente impegnarsi a trovare una soluzione alla questione della Transnistria in cambio di un migliore dialogo politico con l'Unione europea?
Circolano voci secondo cui il Cremlino non ha ancora intrapreso alcuna azione.
Signor Commissario, mi auguro che vada a buon fine il suo sforzo per avvicinare la Moldova all'Europa.
(EN) Signor Presidente, è ampiamente dimostrato che l'impegno della Moldova verso i valori e gli standard europei è autentico ed efficace.
La Moldova è di fatto il miglior esempio dell'attuazione di politiche europeistiche nei paesi dell'Europea orientale.
Di fatto, in questa prospettiva, le credenziali della Moldova la rendono del tutto compatibile con gli Stati dei Balcani occidentali.
Il positivo precedente creato dalla Moldova deve essere riconosciuto e incoraggiato.
Il declino delle istituzioni democratiche nella vicina Ucraina, accresce la rilevanza della Moldova per le politiche dell'Unione europea ai suoi confini orientali.
In quest'ottica è essenziale che le elezioni politiche del 28 novembre confermino la determinazione della Moldova a integrarsi in Europa.
È arrivato il momento che l'Unione europea lanci un segnale positivo alla Moldova e ai suoi cittadini.
Migliaia di famiglie moldove sono divise a cause dei visti.
Il dialogo UE-Moldova sulla questione rappresenta una straordinaria opportunità e dovrebbe passare alla fase operativa.
Mi auguro che il Consiglio "Affari esteri" del 25 ottobre inviti la Commissione a predisporre un piano d'azione per la liberalizzazione dei visti.
Una Moldova integrata ed europeista influirà positivamente sul confine orientale dell'Unione europea, dove scarsa governabilità e contrasti irrisolti pongono una minaccia continua alla stabilità dell'Europa.
(BG) Tra le questioni che la Moldova attualmente sta affrontando e che fanno parte del nostro obiettivo generale, figurano anche il rafforzamento dello Stato multietnico, la sua identità, la risoluzione politica della questione della Transnistria e l'adesione della Moldova all'Unione europea come Stato autonomo e indipendente.
Il processo di liberalizzazione dei visti riveste particolare importanza poiché, come nel caso dei paesi dell'ex Iugoslavia, porta a risultati positivi.
La tendenza a ricorrere alla procedura rapida per l'emissione simultanea di passaporti bulgari e rumeni ai cittadini moldovi non risolve il problema, ma comporta invece determinati rischi.
Al contempo, le autorità di Chişinau devono assicurare che il contributo di 90 milioni di euro che l'Unione europea intende erogare sotto forma di assistenza macrofinanziaria andrà a beneficio diretto dei cittadini moldovi, a prescindere dall'etnia cui appartengono.
Si tratta di un passo importante soprattutto per la minoranza bulgara in Moldova, che vive in una delle regioni economicamente più svantaggiate del paese.
(RO) In qualità di membro della delegazione alla commissione di cooperazione parlamentare UE-Moldova, ho avuto il piacere di seguire i positivi progressi compiuti da questo paese e posso confermare che, nel corso dell'ultimo anno, la Repubblica di Moldova ha dimostrato chiaramente il proprio impegno verso l'Europa; basti pensare alle riforme attuate nei settori dell'economia, del sistema giudiziario e dell'amministrazione pubblica.
Allo stesso tempo, dobbiamo essere realistici e riconoscere che il processo di transizione in Moldova è tutt'altro che semplice e molte sono le riforme ancora da avviare.
Sono lieto dei progressi compiuti nella discussione sulla liberalizzazione dei visti, ma ritengo che la Commissione debba predisporre una tabella di marcia per raggiungere questo obiettivo e, perché no, per accantonare definitivamente i visti.
Le elezioni parlamentari del 28 novembre saranno un banco di prova decisivo per la Repubblica di Moldova e mi auguro che il percorso verso l'Europa che il paese si è impegnato a percorrere sarà approvato e sostenuto dai cittadini.
L'assistenza macrofinanziaria e politica da parte delle istituzioni europee e di alcuni Stati membri è stata fondamentale.
Alla luce dei positivi risultati della nostra politica, invito le istituzioni europee (Parlamento, Consiglio e Commissione europea) a portare avanti le proprie iniziative a sostegno della Moldova, per infondere al paese fiducia e coraggio per continuare sulla strada delle riforme e dell'avvicinamento all'Unione europea, affinché possa integrarsi come Stato membro a tutti gli effetti.
(PL) Dieci giorni fa ho avuto occasione di visitare la Moldova in qualità di membro di una delegazione speciale della commissione per gli affari esteri, insieme agli onorevoli Macovei e Watson, tra gli altri.
Siamo stati in Moldova in un momento estremamente importante per il paese, alcune settimane dopo l'insuccesso del referendum costituzionale del 5 settembre e prima delle importanti elezioni parlamentari che, come sapete, si terranno il 28 novembre.
Abbiamo constatato soprattutto l'ampio consenso della nazione e della società moldova verso il processo di integrazione europea, al quale sono favorevoli quasi tre quarti dei cittadini moldovi.
Abbiamo notato anche gli enormi progressi conseguiti dal governo del Primo ministro Filat sulla strada dell'integrazione europea e le numerose riforme, nonché i notevoli miglioramenti nella lotta alla corruzione che in passato aveva condizionato pesantemente il paese.
Ovviamente rimangono ancora molti problemi da risolvere, legati alla crisi economica e alla situazione tuttora irrisolta della Transnistria.
Ciononostante, se vogliamo che le riforme proseguano anche dopo il 28 novembre, l'Unione europea deve mandare un segnale chiaro; mi auguro pertanto che il prossimo vertice del Consiglio riesca a condurre a buon fine il processo di liberalizzazione dei visti.
(RO) Desidero ringraziare quanti hanno reso possibile questa discussione.
È nostro compito guardare alla Repubblica di Moldova con un senso di grande responsabilità, soprattutto in vista delle prossime elezioni.
L'impegno da parte della coalizione dell'Alianţa pentru Integrare Europeană (alleanza per l'integrazione europea) attualmente al potere ha dimostrato che questo governo è pronto a lanciare un ampio processo di riforme politiche, economiche e istituzionali, assumendosi il ruolo di apripista nel contesto del Partenariato orientale.
Tutto ciò avviene dopo otto anni di governo comunista, durante il quale sono stati gravemente violati diritti fondamentali come la libertà di espressione e il diritto a un giusto processo.
Il processo di riforme nella Repubblica di Moldova deve continuare principalmente nei campi della giustizia e degli affari interni.
Bisogna contrastare in ogni modo la corruzione e garantire la giustizia libera, assicurando al contempo la detenzione in condizioni di sicurezza e umanità, nel rispetto dei diritti umani fondamentali.
Da oltre 18 mesi, la Repubblica di Moldova sta attraversando una crisi politica, segnata dal fallimento delle elezioni presidenziali e della validazione del referendum.
Le elezioni del prossimo 28 novembre sono un'enorme scommessa per il cammino che la Moldova ha intrapreso verso l'Europa.
Ancora una volta, la democrazia è chiamata a una prova importante.
In tutta sincerità, un eventuale fallimento della democrazia nella Repubblica di Moldova alle prossime elezioni segnerà, in misura minore, anche un fallimento della politica dell'UE in questo paese.
L'Unione europea deve poter contare su un partner geograficamente vicino che ne condivida i valori.
In conclusione, vorrei far notare che la lingua parlata dai cittadini della Repubblica di Moldova è ora una delle lingue ufficiali dell'Unione europea, un altro motivo per cui merita il nostro sostegno.
(BG) Sono lieto che il Parlamento europeo stia discutendo la situazione in Moldova, un paese fondamentalmente europeo.
A questo proposito dobbiamo rendere atto alla coalizione Alianţa pentru Integrare Europeană (alleanza per l'integrazione europea) attualmente al governo per il forte contributo apportato al processo che mira ad avvicinare la Moldova all'Unione europea.
Allo stesso tempo, i cittadini si aspettano maggiori risultati nell'ambito dell'economia e dello sviluppo sociale: non a caso, queste aspettative stanno diventando anche una delle tematiche centrali dell'attuale campagna.
Istituire relazioni con l'Unione europea non rappresenta un passo isolato, ma un processo a lungo termine, e il percorso di avvicinamento della Moldova deve diventare una politica irreversibile.
Il fallito tentativo di modificare la costituzione ha portato a questo stato di instabilità politica, che rischia di ripetersi all'indomani delle prossime elezioni.
È per questo motivo che rivolgo un appello alle principali forze politiche affinché - a prescindere dalle rispettive differenze e dal risultato elettorale - si adoperino per garantire la stabilità politica in Moldova e avere così l'opportunità di agire nell'interesse dei cittadini e del futuro europeo del loro paese.
(RO) "Imperialismo rumeno", è così che i comunisti moldovi etichettano l'interesse e gli interventi dei parlamentari in Romania sulla situazione di Chişinău, a prescindere che si tratti del Presidente Băsescu o degli europarlamentari.
In altre parole, i comunisti di Chişinău vorrebbero che Bucarest rimanesse in silenzio; non credo abbiano il diritto di avanzare una simile pretesa, ma è invece nostro preciso compito far sentire la nostra voce.
Il principale motivo consiste nel fatto che nella Repubblica di Moldova vivono numerosi cittadini innanzi tutto europei, rumeni, bulgari e di altre nazionalità.
Credo che, come tutti i cittadini europei, anche chi vive in Moldova deve godere dei diritti legati al loro status politico.
In seconda istanza, dobbiamo monitorare attentamente Chişinău, dove da oltre un anno una coalizione di governo ha agito in nome dell'integrazione europea.
Non si tratta soltanto di una questione formale: indubbiamente, se avesse scelto di chiamarsi "alleanza per la Russia" non avrebbe riscosso tanto interesse da parte nostra; ha scelto invece di chiamarsi "alleanza per l'integrazione europea (Alianţa pentru Integrare Europeană).
Ma non è tanto il nome che conta, quanto le azioni coraggiose di questo governo, illustrate dall'onorevole Macovei e dal Commissario Füle.
La settimana scorsa sono stato a Chişinău e Tiraspol e ho constatato che il tema dell'ingresso in Europa è al centro anche della campagna elettorale per le imminenti elezioni di novembre.
I cittadini moldovi saranno chiamati a decidere non soltanto tra diversi schieramenti politici, ma anche se proseguire o abbandonare il cammino verso l'Europa.
Non illudiamoci.
Persino il capo della delegazione UE a Chişinău rischia di illudersi.
I comunisti non vogliono l'integrazione; hanno dimostrato oltre un anno fa a che cosa aspirano e le manifestazioni di aprile hanno rivelato chiaramente quali sono gli interessi dei comunisti di Chişinău.
Mi auguro pertanto che i cittadini comprendano il messaggio e la posizione dei partiti, e che i politici stessi comprendano i desideri dei i cittadini che esprimeranno alle urne.
(PL) Domandiamoci per quale motivo dedichiamo tanta attenzione a un piccolo paese che si trova vicino al Mar Nero senza però avervi uno sbocco.
Forse, ci occupiamo della Moldova perché è un piccolo paese che sorge nel punto in cui due mondi s'incontrano, uno dei quali, che un tempo rappresentava l'Unione sovietica, sta faticosamente diventando un ricordo del passato.
La Moldova è un paese diviso, in parte occupato e appoggiato da forze straniere.
Credo che meriti il nostro sostegno: è un paese piccolo, abitato da uomini e donne coraggiosi che vogliono avvicinarsi all'Unione europea e costruire una democrazia.
Signor Commissario, la situazione in Moldova ricorda il concetto della fisica per cui non è tanto la forza in sé a contare, quanto il punto cui viene applicata.
I milioni di euro che ha menzionato non fanno poi tanta impressione: si tratta di un importo modesto, ma utilizzato al punto e al momento giusto può sortire l'effetto positivo che desideriamo.
I miei auguri a quanti vogliono costruire la democrazia in Moldova.
Non mi interessa l'affiliazione di partito, ma vorrei che questo Stato trovasse l'unità per costruire un futuro migliore per sé e diventare presto partner dell'Unione europea.
(SK) I progressi conseguiti finora dalla Moldova fanno di questo paese un possibile esempio di successo nell'ambito del Partenariato orientale dell'Unione europea.
La posizione europeistica assunta dal governo guidato dall'Alianţa pentru Integrare Europeană (alleanza per l'integrazione europea) ha offerto ai cittadini moldovi una chiara e importante prospettiva politica per il futuro progresso democratico del paese.
È vero anche che la situazione politica interna è stata influenzata negativamente dal mancato accordo sulla riforma della costituzione.
Dopo l'insuccesso del referendum, le imminenti elezioni dovrebbero servire a superare l'impasse dei negoziati politici tra i partiti.
Ritengo che l'Unione europea debba riconoscere apertamente gli importanti passi avanti compiuti dall'attuale governo nel rafforzare le relazioni con l'UE.
Il 25 ottobre è prevista la pubblicazione delle conclusioni del Consiglio "Affari esteri" sulla Moldova, che dovrebbero dimostrare il sostegno agli sviluppi in senso europeistico voluti dall'attuale governo e, soprattutto, chiedere alla Commissione di predisporre un piano d'azione per la liberalizzazione dei visti, un tema molto importante per i cittadini moldovi.
Il risultato definitivo dipenderà ovviamente dall'esito della consultazione elettorale.
Per quanto riguarda il Parlamento europeo, a mio avviso la nostra posizione nei confronti della Moldova deve essere positiva e sostenere apertamente le forze pro-Europa, dimostrando quanto sia importante per noi che la Moldova entri a far parte della famiglia europea unita.
Dobbiamo convincere i nostri interlocutori che puntare a questo futuro è anche nel loro interesse.
(EN) Signor Presidente, la Moldova ha fatto parecchia strada da quando il patto Molotov-Ribbentrop suddivise l'Europa in sfere d'influenza e annesse il paese all'URSS.
Oggi la Moldova è uno Stato indipendente e, seppure debba affrontare numerosi problemi, è anche un paese democratico avviato verso l'integrazione europea.
Desidero pertanto invitare tutta la classe politica moldova, le forze politiche democratiche e tutti i gruppi etnici ad evitare tensioni superflue e a concentrarsi invece sulla realizzazione di un'ampia visione per la Repubblica di Moldova, che possa condurre il paese a realizzare i suoi obiettivi europei.
Resta infine da risolvere la questione della Transnistria, che dovrebbe invece essere una priorità nella nostra agenda.
Accolgo con favore l'iniziativa del Cancelliere tedesco, Angela Merkel, e dei leader politici di altri paesi che mira a trovare una risoluzione a questa problematica ancora irrisolta.
(EN) Signor Presidente, la Moldova è l'ultimo paese latino ancora fuori dall'Unione europea.
In gran parte, è stata la storia a determinare tale situazione, ma la Politica di vicinato e il Partenariato orientale incrementano le probabilità che la Moldova si avvicini e, in un secondo momento, entri a far parte dell'UE, una volta soddisfatte tutte le condizioni necessarie.
L'attuale coalizione di governo, seppure dovrà, a breve, affrontare le elezioni, ha accelerato le riforme alle quali l'UE ha risposto in maniera coerente e mi congratulo con quanti, da entrambe le parti, hanno contribuito a questo sviluppo.
Le riforme interne, da una parte, e la risposta europea, dall'altra, dovrebbero raggiungere il punto di non ritorno quanto prima.
Le probabilità di successo della Moldova dipendono ovviamente dalla risoluzione del conflitto in Transnistria.
A tale proposito, trovo incoraggianti gli attuali dibattiti annunciati a Potsdam al vertice tra Germania e Russia, e affrontati probabilmente anche al recente vertice trilaterale di Deauville, sulla spinta dell'apparente volontà della Russia di trovare una soluzione.
Invito tutti a mantenere salda la speranza e a lavorare per accogliere in Europa quest'ultimo tassello di latinità.
(DE) Signor Presidente, in passato, quando ci siamo occupati dei Balcani, per esempio dei problemi del Kosovo o della Bosnia, abbiamo tralasciato la Moldova.
L'Unione europea avrebbe dovuto assumersi molto tempo fa il ruolo di mediatore nei conflitti tra questo paese e i suoi vicini.
Mi rammarico che la Moldova abbia ora rifiutato l'offerta dell'UE di mediare nel conflitto con la Transnistria.
Non è un caso questo paese, con la sua caotica economia post-socialista, sia una sorta di sorella povera all'interno della famiglia europea.
Come sappiamo, la principale area industrializzata nella parte orientale del paese ha dichiarato la propria indipendenza, con il sostegno della Russia, condannando così il paese al declino economico, dal momento che l'economia si basa unicamente sull'agricoltura.
Quando i cittadini moldovi si recheranno alle urne, a fine novembre, per eleggere un nuovo governo, sarà importante assicurarsi che le elezioni si svolgano regolarmente, al fine di evitare agitazioni e un'eventuale escalation del conflitto con la Romania, ad esempio.
(PL) Signor Commissario, ho avuto l'occasione di assistere alle rielezioni in Moldova.
Parlando con i rappresentanti degli allora partiti di opposizione, avevamo riscontrato un profondo desiderio di cambiamento, che è di fatto divenuto realtà.
L'attuale Primo ministro Filat, all'epoca portavoce dell'opposizione, aveva dichiarato apertamente aspirazioni europee.
Abbiamo dimostrato grande apprezzamento per i frutti del suo lavoro quando è stato ospite di questo Parlamento, apprezzamento confermato anche dalla delegazione della commissione per gli affari esteri che di recente si è recata in visita in Moldova.
I problemi interni, legati principalmente alla Transnistria, la frammentazione e il declino del paese, che sono un simbolo del passato e delle divisioni, sono tutte questioni molto complesse.
Dobbiamo appoggiare il processo che riporterà la Transnistria all'interno della Moldova, che comporterà però numerosi problemi, non da ultimo quello della migrazione.
Signor Commissario, ogni dimostrazione di sostegno alla Moldova, e su questo concordo con l'onorevole...
(Il Presidente interrompe l'oratore)
Signor Presidente, nelle settimane scorse sono stato a Chisinau, in Moldavia.
Ho partecipato a un convegno, organizzato dal Ministro della cultura, sull'integrazione della Moldavia in Europa per quanto attiene, in particolare, alla cultura.
Ho apprezzato molto la grande volontà di crescita, soprattutto attraverso una serie di iniziative, che vanno dalla costruzione di infrastrutture, di viabilità, di reti elettriche e di reti di ogni genere, alla formazione professionale per tutti i mestieri, all'aggiornamento professionale per le altre professioni.
I cittadini moldavi sono molto interessati a entrare in Europa.
Il governo punta nel prossimo futuro a un'integrazione vera all'Unione europea e sta lavorando in questo senso.
Va bene per il momento l'attenzione dell'Europa .....
(Il Presidente interrompe l'oratore)
(EN) Signor Presidente, attualmente il numero di beneficiari naturali dei finanziamenti comunitari è appena inferiore alla metà del totale degli Stati membri.
Se acconsentiamo all'adesione di un numero via via crescente di paesi orientali sempre più poveri, la proporzione di destinatari netti salirà forse a due terzi e andrà, evidentemente, a scapito dei contribuenti netti, come pure degli attuali membri che sono beneficiari netti.
Si sente spesso dire che rendere meno rigorose le restrizioni relative ai visti non ha nulla a che vedere con la migrazione, intendendo ovviamente in questo caso la migrazione regolare.
Senza dubbio, riguarderà invece la migrazione illegale, il traffico di esseri umani destinati a lavorare per compensi ben al di sotto del minimo salariale e in condizioni di lavoro inferiori agli standard minimi.
Questo priverà inoltre il paese della popolazione in età lavorativa, che potrebbe invece aiutarlo a uscire dalla povertà.
Ricordo infine che la Moldova ha dichiarato la propria indipendenza dall'Unione sovietica nel 1991.
Intende davvero sacrificare questa indipendenza per l'Unione europea, anche se pagata con moneta sonante?
membro della Commissione. - (EN) Signor Presidente, ho apprezzato moltissimo questa discussione, per il momento in cui si è tenuta e soprattutto per l'unanimità del messaggio e del sostegno dimostrato da quest'Aula.
La Repubblica di Moldova si trova a un punto di svolta della propria storia.
Nell'ultimo anno, la Commissione si è adoperata per aiutare il governo moldovo a realizzare la maggior parte del suo ambizioso programma di riforme.
Le innovazioni che sosteniamo rispecchiano senza eccezioni l'ampio ventaglio di obiettivi contemplati dal piano d'azione UE-Moldova e il successo di queste riforme è essenziale per il futuro della Repubblica di Moldova.
Abbiamo espresso il nostro sostegno al progetto di una Moldova moderna e solida, forte di una società riconciliata e della propria integrità territoriale; lo abbiamo ribadito a più riprese e non soltanto il 30 settembre, quando il cosiddetto gruppo degli "Amici della Moldova" menzionato dalla onorevole Watson si è recato in visita a Chişinău.
Non vi è dubbio che la storia europea abbia una lezione da offrirci, a questo proposito.
La Repubblica di Moldova ha imboccato la strada giusta e sono certo che riuscirà a raggiungere il compromesso politico necessario per sostenere l'impegno riformista che ha assunto.
Da parte nostra, e per quanto possibile, continueremo ad affiancare i cittadini moldovi fornendo il necessario sostegno esterno alle riforme e continueremo a sostenerli fino al superamento dei test di sostenibilità attraverso le prossime elezioni parlamentari.
Spero sinceramente che all'indomani di queste elezioni la Moldova avvii un processo di inclusione politica basato su un programma europeistico, che porti avanti un percorso di trasformazione a beneficio dei cittadini moldovi come pure dell'Europa.
Per concludere la discussione, ho ricevuto sei proposte di risoluzione ai sensi dell'articolo 110, paragrafo 2 del regolamento.
La discussione è chiusa.
La votazione si svolgerà oggi, 21 ottobre 2010, alle 12.00.
Dichiarazioni scritte (articolo 149 del regolamento)
Condivido la soddisfazione per i progressi compiuti nell'ultimo anno dall'Unione europea nelle relazioni con la Repubblica di Moldova.
Mi congratulo con gli onorevoli colleghi che hanno presentato questa proposta di risoluzione.
Fin dalla sua adesione, la Romania si è impegnata a portare avanti la causa della Repubblica di Moldova all'interno dell'Unione europea e tale impegno è dimostrato concretamente dal numero di europarlamentari rumeni dei diversi gruppi politici che hanno sottoscritto la risoluzione.
I 90 milioni di euro destinati a questo paese sotto forma di assistenza macrofinanziaria rappresentavano e rappresentano tuttora una sorta di salvagente, di cui la Moldova e i suoi cittadini necessitavano per conseguire progressi e, soprattutto, per tenere fede agli impegni assunti rispetto alle riforme, allo stato di diritto e alla lotta alla corruzione.
La Repubblica di Moldova deve risolvere due questioni principali: la prima è la Transnistria, che richiede da parte dei governi europei un contributo deciso e focalizzato e la ripresa dei negoziati.
La seconda questione, che evidentemente dipende dalle forze politiche democratiche della Repubblica di Moldova, alle quali dobbiamo prestare il nostro sostegno, è lo svolgimento delle elezioni del prossimo 28 novembre.
Occorre garantire ai cittadini che si trovano all'interno del paese e all'estero, di poter effettivamente esercitare il proprio diritto a eleggere il governo nazionale.
Grazie.
Chiusura della seduta
(La seduta termina alle 23.40)
1.
Mobilitazione del Fondo di solidarietà dell'Unione europea: Irlanda, inondazioni novembre 2009 (
Chiusura della seduta
(La seduta termina alle 23:40)
Estensione del campo di applicazione della direttiva 2003/109/EC ai beneficiari di protezione internazionale (discussione)
L'ordine del giorno reca la relazione, presentata dall'onorevole Moraes, a nome della commissione per le libertà civili, la giustizia e gli affari interni, sull'estensione del campo di applicazione della direttiva 2003/109/CE ai beneficiari di protezione internazionale - C6-0196/2007 -.
Signor Presidente, temo che già al primo paragrafo del mio discorso in Aula resteremo soltanto io, il coordinatore del PPE e il Commissario Malmström.
Ammiro la sua resistenza, signora Commissario.
Forse non avrei dovuto utilizzare parte del tempo assegnatomi per dirlo, ma non potevo fare diversamente.
Desidero inoltre ringraziare il gruppo PPE per la sua presenza nonostante sia sera inoltrata.
Signora Commissario, lei e il Consiglio avete svolto un ottimo lavoro salvando la presente proposta, che ora estende il proprio ambito di applicazione a coloro che avrebbero dovuto esserne beneficiari fin dalla versione originale, ovvero la direttiva del Consiglio relativa allo status dei cittadini di paesi terzi che siano soggiornanti di lungo periodo.
Nel 2008 si ripresentò l'opportunità di includere tali cittadini, ma sfortunatamente ciò non avvenne nemmeno in quell'occasione a causa del mancato raggiungimento dell'unanimità all'interno del Consiglio.
Oggi è dunque un giorno da celebrare, poiché in data odierna è stata accolta una proposta avanzata dall'onorevole Roure, che mi ha preceduto in qualità di coordinatrice del gruppo dell'Alleanza progressista di Socialisti e Democratici al Parlamento europeo.
Sono altresì molto grato al Consiglio.
Durante la precedente discussione ne ho sottolineato l'assenza, ma se fosse presente oggi, esprimerei senz'altro apertamente la mia gratitudine verso di esso, poiché durante la Presidenza belga abbiamo compiuto notevoli progressi.
Rinnovo quindi il mio ringraziamento.
La proposta in oggetto procurerà un vantaggio immediato a tutti i beneficiari di protezione internazionale che hanno trascorso più di cinque anni all'interno dell'Unione, ma che attualmente non sono considerati soggiornanti di lungo periodo.
Porrà fine in modo definitivo alle disparità nel trattamento loro riservato rispetto a cittadini di altri paesi terzi, garantendo loro un maggior livello di sicurezza circa la loro situazione all'interno dell'Unione europea.
La questione principale emersa durante le trattative è essenzialmente il periodo di soggiorno legale da computare nel calcolo dei cinque anni.
Abbiamo espresso il nostro sostegno alla Commissione, che proponeva di computare l'intera durata delle procedure del caso.
Tale proposta ha però incontrato la decisa opposizione del Consiglio.
Si trattava, a nostro avviso, di una questione fondamentale, in quanto in alcuni Stati membri le procedure di asilo si protraggono anche per molti anni.
Il compromesso raggiunto prevede che si computi almeno metà del periodo compreso tra la data di presentazione della domanda di protezione internazionale e la data di rilascio del permesso di soggiorno, oppure l'intero periodo se quest'ultimo è superiore a diciotto mesi.
Non sono ansioso di addentrarmi nella questione riguardante le tavole di correlazione, ma è mio dovere farlo. Preferirei poterlo evitare.
Desidero comunque lanciare un accorato appello alle istituzioni, affinché si raggiunga un accordo trasversale a riguardo.
Incoraggio in particolare il Consiglio, affinché riconosca l'importanza delle tavole di correlazione per la supervisione delle procedure di implementazione delle norme.
Siamo stati testimoni di una situazione molto difficile, in cui dossier considerati di estrema importanza da diversi gruppi parlamentari hanno rischiato di essere ritardati a causa di detto problema.
Sono lieto che l'ambito di applicazione della proposta sia stato esteso sia ai rifugiati, sia alle persone altrimenti bisognose di protezione internazionale - o sussidiaria.
È fondamentale proseguire nell'allineamento degli standard di protezione e dei diritti garantiti a entrambi i gruppi, come previsto nella riformulazione della direttiva "Qualifica” (2004/83/CE).
L'accordo prevede inoltre delle misure preventive relative al respingimento.
Attualmente, tra i diritti di cui godono i beneficiari di protezione internazionale vi è la possibilità di soggiornare in uno Stato membro diverso da quello che ha concesso loro detta protezione. È opportuno, pertanto, garantire che gli Stati membri che si apprestano a ospitarli siano informati circa i loro trascorsi in materia di protezione.
Gli Stati membri dovranno pertanto includere un commento nel permesso di soggiorno a lungo termine e, in caso di espulsione, avranno l'obbligo di consultare lo Stato membro che ha conferito lo status di protezione internazionale.
La proposta prevede altresì la possibilità di trasferimento di responsabilità in materia di protezione da uno Stato membro all'altro, sulla base di accordi di natura nazionale.
A tal fine è necessario adeguare il permesso di soggiorno a lungo termine, fornendo così una garanzia contro il respingimento.
Si garantisce inoltre il rispetto del principio di ricongiungimento familiare in caso di espulsione e conseguente allontanamento verso un altro Stato membro; il rispetto di tale principio non è tuttavia automaticamente garantito, nel caso in cui il migliore interesse dei familiari non sia il trasferimento al seguito dell'individuo espulso.
L'accordo raggiunto è un chiaro esempio della nuova collaborazione che è possibile instaurare tra le tre istituzioni in materia di richieste di asilo e di immigrazione legale, grazie anche al nuovo quadro operativo previsto dal trattato di Lisbona.
È inoltre dimostrazione dell'effettiva possibilità di trovare un accordo con gli Stati membri circa una norma progressiva in ambito di richiesta di asilo.
Desidero esprimere nuovamente la mia gratitudine ai relatori ombra dei diversi gruppi, onorevole Nedelcheva, onorevole Wikström e altri colleghi che hanno contribuito a rendere la discussione odierna ciò che definirei un piacevole trilogo - a meno che non si tratti di una contraddizione in termini!
Desidero infine ringraziare tutti coloro che ne hanno permesso la realizzazione.
Signor Presidente, desidero esordire ringraziando il relatore del Parlamento europeo, onorevole Moraes.
Sia lui che il suo team di relatori ombra hanno svolto un ottimo lavoro.
Parlamento, Commissione e Consiglio sono riusciti ad arrivare a un vero accordo, anche grazie al contributo del ministro.
Abbiamo raggiunto un compromesso equilibrato, in linea con la proposta del 2007.
L'estensione dello status di soggiornante di lungo periodo ai beneficiari di protezione internazionale sarà garanzia di un più elevato livello di protezione e certezza del diritto per i rifugiati in Europa, facilitando inoltre la loro piena integrazione nelle nostre società.
Si tratta di una base, del primo tassello - il primo di sei - verso il completamento del pacchetto di misure per le procedure di asilo, che ha come fine ultimo e condiviso il raggiungimento di un sistema europeo comune di asilo entro il 2012.
Sarà un segnale politico forte, a testimonianza della nostra capacità di trovare un accordo, e della nostra volontà di affrontare e superare questa sfida difficile ma necessaria.
Dimostreremo così di sapere agire in modo coscienzioso e produttivo, e per questo vorrei esprimervi la mia gratitudine.
Circa la dibattuta questione delle tavole di correlazione, la Commissione si è rivolta al Consiglio con una comunicazione, che desidero leggervi, con il vostro permesso: "La Commissione rammenta gli impegni assunti per garantire che gli Stati membri stabiliscano delle tabelle di correlazione recanti per ciascuna direttiva europea le misure di trasposizione adottate, da comunicare successivamente alla Commissione nell'ambito della trasposizione della normativa europea, nell'interesse dei cittadini e di una migliore legiferazione, nonché di maggiore trasparenza del diritto.
"La Commissione guarda con rammarico alla mancanza di sostegno nei confronti della misura inclusa nella proposta 2007 COM, volta a modificare la direttiva 2003/109/CE, relativa allo status dei cittadini di paesi terzi che siano soggiornanti di lungo periodo, al fine di rendere obbligatoria l'elaborazione di tabelle di correlazione.”
"La Commissione, in spirito di compromesso e allo scopo di garantire l'immediata adozione della direttiva 2003/109/CE, relativa allo status dei cittadini di paesi terzi che siano soggiornanti di lungo periodo, dichiara la propria disponibilità ad accettare la sostituzione della misura sull'obbligatorietà delle tavole di correlazione che appare nel testo della direttiva, con il relativo considerando, che incoraggia l'aderenza a tale procedura da parte degli Stati membri”.
"La posizione adottata dalla Commissione nella presente procedura, tuttavia, non è da considerarsi un precedente.
La Commissione continuerà a impegnarsi, in collaborazione con il Parlamento ed il Consiglio, affinché si pervenga ad una soluzione adeguata alla situazione attuale, che riguarda tutte le istituzioni in modo trasversale.”
Ritengo che al riguardo si sia giunti a una posizione di accordo.
È di importanza cruciale che la presente dichiarazione sia stata inserita nel protocollo e sia stata ascoltata.
Come ho sottolineato nella precedente discussione, la Commissione insiste su questo punto.
Nel caso della presente relazione, in particolare, è comunque importante avere raggiunto una posizione comune.
Desidero esprimere la mia gratitudine a tutti coloro che vi hanno contribuito.
Signor Presidente, onorevole Moraes, onorevoli colleghi, desidero innanzi tutto congratularmi con il relatore, onorevole Moraes, per l'eccellente lavoro svolto e l'esemplare collaborazione instaurata con i relatori ombra, la Commissione e il Consiglio.
La presente relazione costituisce un importante passo avanti verso un sistema armonizzato di procedure di asilo all'interno dell'Unione.
Era necessario raggiungere un accordo con il Consiglio e sono lieta dei progressi compiuti in questa direzione.
Il pacchetto di misure in materia di asilo, però, non si limita alle presenti questioni, e rimane ancora molto da fare.
Non ci possiamo quindi permettere di abbassare la guardia e mi auguro che il Consiglio assuma il medesimo spirito di collaborazione anche in sede di trattative future.
Concludo la mia introduzione su quest'ultima nota.
Per quanto invece riguarda il contenuto del dossier, senza ripetere quanto già espresso dal relatore, desidero soffermarmi essenzialmente su due punti.
In primo luogo, l'integrazione dei cittadini di paesi terzi nelle nostre società è, a mio avviso, fondamentale.
Gli immigrati rappresentano un notevole valore aggiunto per le nostre economie.
Ciò non significa, però, che possiamo accogliere chiunque a qualsiasi condizione.
Molti governi negli ultimi mesi hanno dovuto riconoscere il fallimento del proprio modello di integrazione.
(Il Presidente interrompe l'oratore)
Signor Presidente, desidero innanzi tutto ringraziare l'onorevole Moraes per la redazione della relazione, sulla quale ci stiamo esprimendo, che come sempre è di altissimo livello e trasmette il sincero desiderio di garantire l'aderenza ai principi umanitari e al principio di rispetto del prossimo.
I beneficiari di protezione internazionale spesso trascorrono lunghi periodi all'interno di uno Stato membro, talvolta anche tutta la vita, dato che non è infrequente che le condizioni di vulnerabilità e persecuzione da cui sono fuggiti permangano nel paese d'origine per lungo tempo.
Molti beneficiari di protezione internazionale condividono quindi le condizioni di coloro ai quali si attribuisce lo status di rifugiato.
Non è certo irragionevole qualificare come soggiornante chi ha vissuto in un determinato paese per cinque anni, ed è questo l'approccio adottato sia dalla Commissione, sia dal Parlamento.
Trovo deplorevole il fatto che il Consiglio abbia espresso la volontà di agire diversamente.
Desidero inoltre sottolineare che è doveroso garantire ai familiari del beneficiario di protezione internazionale la possibilità di vivere la propria vita.
In caso di espulsione, ad esempio, alla famiglia deve essere permesso di scegliere se restare o seguire il familiare espulso.
Sono lieta che il Parlamento abbia deciso di adottare la presente relazione.
Nonostante il mio rammarico circa la decisione del Consiglio di non approvare le tavole di correlazione, desidero esprimere la mia soddisfazione per l'impegno dedicato a quelle relazioni che devono essere incluse nel sistema europeo comune di asilo.
Ci auguriamo che da questo momento il Consiglio vada oltre il semplice ruolo di spettatore.
Condividiamo tutti le stesse scadenze relative al 2012.
È tempo dunque di abbandonare le prese di posizione radicate e anacronistiche, per assumere invece un approccio paneuropeo che si concentri su ciò che è meglio per tutti in materia di asilo e immigrazione.
Solo così la parola "solidarietà” continuerà ad avere un senso.
Desidero rinnovare la mia gratitudine al relatore, onorevole Moraes, per il lavoro svolto e per l'eccellente collaborazione che ha caratterizzato la stesura della presente relazione.
Signor Presidente, la settimana scorsa ero in visita ad Atene con la commissione per le libertà civili, la giustizia e gli affari interni, e ho incontrato Mamuth, un ragazzo eritreo di 26 anni.
Mamuth ha fatto il proprio ingresso nell'Unione europea approdando in Grecia, per raggiungere poi i Paesi Bassi, dove sarebbe voluto restare, dato che là aveva già dei contatti. È però stato rinviato in Grecia.
Mamuth ha spiegato che da lì, una volta ottenuto lo status di rifugiato, non avrebbe più potuto viaggiare liberamente nel resto dell'Unione, e ci sarebbe comunque voluta un'eternità prima di poter ottenere la nazionalità greca.
Tutti i giovani come Mamuth hanno il diritto di costruirsi una nuova vita e non meritano di essere spediti avanti e indietro attraverso i confini nazionali. È per loro che accolgo con favore la decisione di questa Assemblea di cambiare la situazione attuale.
Sono lieta inoltre che il relatore, onorevole Moraes, abbia reso possibile questo primo passo verso un sistema europeo comune di asilo. Mamuth preferirebbe vivere nei Paesi Bassi, ed è quindi fondamentale che gli si forniscano degli strumenti di paragone utili, poiché egli ha il diritto di sapere come si procede nei vari ambiti di competenza nazionale, in Grecia, nei Paesi Bassi, o in qualsiasi altro luogo all'interno dell'Unione che egli desideri eleggere a sua residenza.
Ringrazio nuovamente il mio collega, onorevole Moraes, per la collaborazione. Ora non ci resta che vedere quanto dovrà aspettare ancora Mamuth.
(MT) Signor Presidente, desidero innanzi tutto ringraziare l'onorevole Moraes, complimentandomi per la presente relazione.
Concordo pienamente con quanto ivi espresso e accolgo con favore le proposte in essa contenute, in quanto garantiranno nuovi diritti a quanti richiedono protezione internazionale, compresi i rifugiati.
Si tratta di diritti che, in ultima analisi, sono già riconosciuti a cittadini di paesi terzi che abbiano soggiornato legalmente in uno Stato membro per cinque anni.
La relazione, però, presenta alcuni aspetti problematici.
Provengo da un paese che ha lunga esperienza in materia, e mi riferisco qui alla soglia dei cinque anni, che spesso rappresenta un periodo di attesa troppo lungo per il riconoscimento dei diritti menzionati.
In particolare, vi sono paesi che accolgono un considerevole numero di persone, le quali poi vi rimangono bloccate per tutta la durata del soggiorno.
Altri paesi si trovano in una situazione simile.
Si pensi alla Grecia, che accoglie un consistente flusso di migranti, costretti a rimanervi per cinque anni, prima di vedere riconosciuti i propri diritti, secondo quanto previsto dalle leggi attualmente vigenti.
Allo scadere dei cinque anni possono beneficiare dello status di soggiornante di lungo periodo, ma non solo: possono anche muoversi all'interno dell'Unione europea, alleggerendo notevolmente il carico di lavoro di paesi come Grecia, Malta, Cipro e altri ancora.
Ritengo pertanto che la presente relazione, sebbene per molti aspetti positiva, avrebbe potuto essere migliorata riducendo il periodo di attesa.
A tale proposito, desidero concludere ringraziando il relatore, onorevole Moraes, per averlo riconosciuto e avere fatto il possibile per inserire un riferimento, sebbene di natura simbolica, in una nota in calce alla relazione.
(RO) Signor Presidente, in linea con i precedenti interventi, desidero innanzi tutto estendere le mie congratulazioni al collega, onorevole Moraes, per la presente relazione; desidero altresì ringraziarlo per gli eccezionali sforzi compiuti in qualità di coordinatore in seno alla commissione per le libertà civili, la giustizia e gli affari interni.
La direttiva in questione rappresenta, a mio avviso, un progresso notevole, in quanto va a ricoprire un vuoto normativo in materia di diritto di soggiorno che riguarda direttamente i beneficiari di protezione internazionale in tutta l'Unione europea.
Costoro, infatti, una volta stabilitisi in uno Stato membro, vengono a trovarsi in una condizione molto precaria dal punto di vista della certezza del diritto, dato che, nella situazione attuale, non possono richiedere permessi di soggiorno a lungo periodo, a differenza dei cittadini di altri paesi terzi.
È necessario concedere loro lo status di soggiornante di lungo periodo senza discriminazioni di sorta, fatta eccezione per il soggiorno legale nel periodo antecedente, che si applica anche ai cittadini di altri paesi terzi.
Il giusto approccio, a mio avviso, sarebbe stato di computare l'intera durata del soggiorno legale all'interno dell'Unione europea, a partire dalla data di presentazione della domanda di protezione internazionale.
È inoltre fondamentale che la revoca dello status di protezione internazionale o del permesso di soggiorno avvenga nel completo rispetto dei diritti fondamentali e del principio di non respingimento, dato che lo stato di vulnerabilità dei soggetti in questione permane all'esterno dell'Unione europea.
La presente direttiva introduce inoltre ulteriori e necessarie disposizioni che riguardano le procedure di espulsione e di revoca di protezione internazionale.
Ritengo che sia nostro dovere votare a favore della relazione Moraes, in quanto parte integrante del pacchetto generale che regola il sistema europeo di asilo e immigrazione.
(DE) Signor Presidente, mi appresto deliberatamente a vedere, per così dire, il bicchiere mezzo vuoto.
Desidero cioè guardare alla presente relazione attraverso gli occhi dei cittadini europei, preoccupati del fatto che, dopo cinque anni di soggiorno in uno Stato membro, i rifugiati acquisiscano lo status di soggiornante di lungo periodo, con successiva estensione a tutto il territorio europeo.
Dunque, una volta stabilitosi in uno Stato con procedure di asilo relativamente flessibili, un rifugiato potrà, dopo cinque anni, trasferirsi in un qualsiasi altro Stato membro a scelta - e naturalmente il percorso più ovvio sarà entrare attraverso uno Stato membro, le cui leggi sono più flessibili o presentano gravi lacune, per poi spostarsi in uno Stato membro con standard sociali notevolmente elevati.
Si verrebbe così a generare una seconda ondata migratoria, nonché una situazione di abuso.
Il modo stesso con cui si totalizzano i cinque anni di permanenza secondo il sistema di asilo è problematico, in quanto le procedure amministrative subiscono spesso ritardi deliberati e sono sottoposte a inchieste.
L'estensione del campo di applicazione della direttiva comporterebbe un fardello ancora più gravoso per gli Stati membri con elevati standard sociali, già alle prese con una situazione molto difficile, complicando ulteriormente l'integrazione dei rifugiati.
Pertanto non posso che essere critico nei confronti della presente relazione.
membro della Commissione. - (EN) Signor Presidente, non ho molto da aggiungere.
Si registra un ampio consenso nei confronti del lavoro svolto dall'onorevole Moraes nell'ambito di una direttiva importante come quella in questione.
Desidero rinnovare il mio impegno nei confronti dell'onorevole Moraes e di tutti gli altri, nel definire nuovamente la presente relazione come una base e un tassello fondamentale.
Credo che otterrà un forte sostegno durante la votazione di domani.
Si tratta del primo passo nel nostro percorso comune verso il 2012 e il pacchetto di procedure di asilo.
Mi auguro che l'attuale atteggiamento costruttivo e di cooperazione permanga. Conto su tutti voi, poiché il vostro sostegno sarà necessario per le restanti direttive.
Signor Presidente, desidero ringraziare formalmente il Commissario Malmström per il suo contributo.
Uno dei motivi per cui ci auguriamo che il primo passo verso il sistema comune di asilo si compia durante il voto di domani - che spero si riveli un successo clamoroso - è che, sebbene le procedure di asilo rimangano una questione estremamente delicata in Parlamento, in particolare per i paesi di superficie ridotta, come ha illustrato l'onorevole Busuttil, ogni legge in materia può avere effetti di enormi proporzioni, non soltanto sui paesi più piccoli ma anche sui paesi già sull'orlo della crisi, come la Grecia.
È necessario procedere con cautela, come è avvenuto per la presente relazione, il cui resoconto della consultazione delle parti interessate riconosce la massima importanza e considerazione alle serie preoccupazioni degli Stati membri, in particolare quando si tratta di Stati membri seri.
Basti pensare ai problemi di integrazione nominati dall'onorevole Nedelcheva o alla questione dell'espulsione in relazione al ricongiungimento familiare, illustrata dall'onorevole Wikström, o ancora il problema della violenza domestica. Queste e altre questioni, a mio avviso, sono state inserite con successo nella relazione.
È questa la cooperazione che permette, grazie al lavoro svolto in Parlamento con i colleghi, di concludere le trattative con successo ai più alti livelli di Commissione e Consiglio.
Infine, onorevole Sargentini, ho a lungo tentato di trovare un modo originale per sottolineare l'importanza delle tavole di correlazione.
Dire che i richiedenti asilo ne stanno attendendo l'implementazione è forse il modo più originale e vivido per promuovere la stesura della risoluzione sulle tavole di correlazione. La mia speranza è che il Consiglio abbia ascoltato.
Rinnovo il mio ringraziamento ai colleghi per il sostegno che hanno espresso alla presente relazione, ultimata dopo una così lunga attesa.
La discussione è chiusa.
La votazione si svolgerà martedì 14 dicembre 2010.
Presentazione di documenti: vedasi processo verbale
Tempo delle interrogazioni (interrogazioni alla Commissione)
L'ordine del giorno reca il Tempo delle interrogazioni (B7-0001/2011).
Le seguenti interrogazioni sono rivolte alla Commissione.
Parte I
Oggetto: Utilizzazione dei fondi europei
Secondo un articolo apparso recentemente sul Financial Times, l'Unione europea ha speso soltanto il 10% dei 347 miliardi di euro stanziati fino al 2013 per promuovere lo sviluppo delle regioni povere.
Sempre secondo detto articolo, i fondi destinati al sostegno delle PMI sono alla fine dei conti utilizzati da società multinazionali (Coca-Cola, IBM, Nokia, Siemens), mentre altre grandi società (Twinings, Valeo) utilizzano i fondi dell'UE per trasferire le loro attività in paesi dove la manodopera costa meno, violando le norme che vietano espressamente tale pratica.
Può la Commissione esprimere un parere sulle informazioni contenute nel suddetto articolo e proporre eventuali soluzioni volte ad evitare il ripetersi di tali situazioni in futuro?
Signor Presidente, la Commissione ha apprezzato l'esame compiuto dal Financial Times, poiché esso rappresenta un contributo importante per avviare ed ampliare il dibattito pubblico sull'efficienza e sull'efficacia della politica di coesione.
Sappiamo che l'assorbimento all'inizio del periodo di programmazione di solito è lento.
Tuttavia, gli ultimi dati mostrano che la Commissione ha toccato il picco nei pagamenti in relazione alla politica di coesione nel quarto trimestre del 2010.
La maggior parte di tali pagamenti erano di natura transitoria, ovverosia erano rimborsi di spese già sostenute e certificate negli Stati membri.
Pertanto, come è stato osservato nei precedenti periodi di programmazione, la spesa per la politica di coesione ora sta segnando un'accelerazione.
I tassi di assorbimento, sotto forma di pagamenti dell'UE agli Stati membri, attualmente si attestano al 21 per cento per il Fondo di coesione, al 22 per cento per il Fondo europeo di sviluppo regionale (FESR) e al 23 per cento per il Fondo sociale europeo (FSE).
Per quanto attiene al sostegno prestato alle multinazionali e alle società di grandi dimensioni, la Commissione enfatizza che la politica di coesione punta primariamente a favorire la crescita e la creazione di nuovi posti di lavoro in regioni particolari e negli Stati membri.
Tutte le forme di supporto per gli investimenti produttivi devono essere viste in siffatto contesto.
L'occupazione e la crescita possono essere perseguite in vari modi: dall'istituzione di piccole imprese fino al sostegno per le imprese più grandi.
L'intervento della politica di coesione favorisce gli investimenti produttivi che sono primariamente rivolti a piccole e medie imprese, come prevedono i regolamenti del FESR e del FSE.
La Commissione inoltre sottolinea altresì il ruolo che hanno svolto le piccole e medie imprese nei negoziati sugli attuali documenti di programmazione.
Gli investimenti produttivi e gli investimenti per lo sviluppo del potenziale endogeno sono rivolti per lo più alle piccole e medie imprese.
Ad ogni modo, vi possono essere casi in cui, ai sensi dei regolamenti, viene concesso un cofinanziamento a società di più grandi dimensioni, sempre che ottemperino agli obiettivi dei fondi e dei programmi cui accedono.
In totale la politica di coesione ha erogato all'incirca 55 miliardi di euro sotto forma di sostegno alle imprese tra il 2007 e il 2013, buona parte a favore dell'innovazione nel settore delle PMI.
La Commissione enfatizza che le multinazionali non possono usufruire del supporto erogato dal FSE.
Sono i lavoratori a ricevere la formazione cofinanziata.
Il Fondo sociale europeo infatti punta a sostenere le persone.
Garantisce formazione e riqualificazione nonché il miglioramento delle competenze per preparare le persone, aiutandole a trovare un'occupazione.
Un dipendente di un'azienda potrebbe trovarsi a lavorare per un'altra.
Di conseguenza, conta il capitale di competenze che i lavoratori riescono a costruirsi in modo da garantirsi l'inclusione nel mercato del lavoro, non il nome o il tipo di impresa che eroga la formazione.
Partendo da una prospettiva politica, per la Commissione, le aziende non devono ricevere finanziamenti europei per effettuare investimenti che comporterebbero una perdita di posti di lavoro in un'altra regione dell'Unione europea, pur rimanendo sempre nell'ambito della stessa azienda, poiché l'effetto netto degli investimenti del FSE potrebbe annullarsi o divenire persino negativo.
Nei casi in cui una società che abbia usufruito del sostegno della politica di coesione dovesse chiudere o cessare di sostenere un progetto nell'arco di cinque anni - o tre anni per le PMI - è tenuta a restituire il finanziamento.
La conclusione a cui giungo - che però riveste un'importanza cruciale - è che, pur essendoci chiaramente dei margini di miglioramento, non è possibile far passare in secondo piano il grande impatto positivo che discende dalla politica di coesione.
Vi assicuro che la Commissione non si defila dai problemi.
Anzi, in passato abbiamo proposto dei cambiamenti, alcuni dei quali sono stati introdotti, e continueremo a perseguire il miglioramento della politica di coesione.
Siffatta politica apporta dei chiari vantaggi alle regioni più povere dell'Unione europea, ma anche al resto d'Europa.
(RO) Ringrazio il signor Commissario anche per la qualità delle informazioni che ha fornito.
Ad ogni modo, tengo a formulare un'ulteriore osservazione.
In un dibattito come questo, affrontando questo genere di argomenti, dovremmo concentrarci maggiormente sulle misure future tese a scongiurare situazioni del tipo cui è stato fatto accenno e, se posso dirlo, dovremmo innanzitutto chiederci se le cifre, una volta pubblicate, non possano in qualche modo ledere la fiducia dei cittadini nel lavoro delle istituzioni UE.
(DE) Signor Presidente, signor Commissario, la ringrazio in particolare per il chiarimento, in quanto getta le basi per una discussione sensata e segnala un chiaro impegno verso le nostre piccole e medie imprese.
Dopo tutto esse rappresentano i due terzi dei posti di lavoro in Europa e l'80 per cento del gettito fiscale.
Pertanto vorrei sapere se in futuro lei ritiene che si possano rafforzare maggiormente le condizioni relative al quadro e alle infrastrutture della ricerca.
(LT) Signor Presidente, ho una domanda da rivolgerle.
I finanziamenti dei Fondi strutturali ed, in particolare, i finanziamenti del Fondo sociale europeo rivestono una grande importanza.
Sono volti ad intensificare le qualifiche dei lavoratori, preservando l'occupazione per i lavoratori qualificati.
Tuttavia, lei ritiene che esistano condizioni paritarie tra le ricche società internazionali, che sono tenute a rendere un contributo proprio per poter accedere ai finanziamenti dei Fondi strutturali o del Fondo sociale europeo, e le piccole e medie imprese, le quali sono anch'esse desiderose di formare i propri lavoratori e di disporre di manodopera qualificata?
Intende presentare delle proposte in merito, visto che non sussistono condizioni paritarie tra grandi aziende e piccole e medie imprese?
Signor Presidente, grazie per le domande.
Per quanto concerne le infrastrutture per la ricerca, le piccole e medie imprese ricevono già risorse ragguardevoli dal Fondo europeo di sviluppo regionale, soprattutto per il sostegno all'innovazione - per cui ricevono sovvenzionamenti per l'innovazione dell'ordine di decine di miliardi di euro.
Nel periodo dal 2000 al 2006 oltre 30 000 aziende in totale si sono dedicate specificatamente a questo ambito.
Crediamo, inoltre che debba essere assegnata grande importanza anche alle infrastrutture per la ricerca, soprattutto in futuro - non solo in ambito economico, ma anche nella ricerca di base.
Già nel periodo attuale forse potremo potremo sovvenzionare un progetto sulle infrastrutture per la ricerca che s'innesti altresì nel programma dell'ESFRI - il Forum strategico europeo per le infrastrutture di ricerca - in cui verranno usati per la prima volta questo genere di fondi, poiché dalle valutazioni svolte in merito emerge che l'impatto nella regione sarebbe molto intenso e andrebbe al di là del progetto stesso. Si verrebbero, infatti, a creare posti di lavoro, non solo posti di lavoro nella ricerca, ma anche posti di lavoro nelle aziende dell'indotto, visto che anche le infrastrutture della ricerca di base hanno bisogno di servizi e di fornitori.
In altre parole potrebbe essere creato un vero e proprio polo in un'area regionale specifica - nella fattispecie in Ungheria.
In questo modo s'intende inoltre inviare un segnale forte in vista del prossimo periodo di programmazione, magari alle università, che, in definitiva, producono un impatto.
Già oggi quasi un terzo delle attività di ricerca universitaria si colloca nel settore della ricerca applicata, il che in fin dei conti favorisce l'economia e crea posti di lavoro a lungo termine.
Passando alla domanda dell'onorevole deputata, nell'ambito del Fondo sociale europeo, l'assistenza, sotto forma di formazione, viene erogata in genere a lavoratori occupati o temporaneamente disoccupati affinché possano migliorare le proprie prospettive nel mercato del lavoro.
La formazione può essere impartita nell'ambito della loro azienda o, se non hanno un lavoro, siffatta formazione è tesa a migliorare le qualifiche o semplicemente per intensificare la specializzazione per altri tipi possibili di occupazione.
Posso farvi un esempio - perché forse risponde a quanto è stato indicato e perché l'argomento è stato oggetto di aspre critiche - che riguarda i posti di lavoro presso McDonald's, spesso soprannominati "McJobs", che sono solitamente posti di lavoro a tempo parziale che non richiedono grandi qualifiche.
Sono lavori spesso svolti da studenti.
L'obiettivo è quello di rafforzare le qualifiche dei lavoratori. Per quanto concerne le qualifiche interne, nell'ambito di questo progetto, McDonald's - ad esempio - si accolla tutte le spese.
In altri termini ci adoperiamo per garantire che la formazione ulteriore che i lavoratori ricevono attenga alle qualifiche personali.
A questo punto credo sia indifferente il luogo di lavoro di questi lavoratori. Infatti dobbiamo puntare a migliorare ulteriormente la qualità delle competenze personali affinché la forza lavoro sia più idonea ad un mercato del lavoro sempre più mobile, evitando quindi quanto più possibile la disoccupazione.
Oggetto: Progress - strumento europeo di microfinanziamento (EPMF)
L'attuazione di Progress, lo strumento europeo di microfinanziamento che appare più lenta del previsto, ne mette in pericolo le finalità ed è chiaramente in contraddizione con la rapidità con cui esso è stato adottato lo scorso marzo.
Come intende la Commissione accelerarne il processo e garantire che EPMF raggiunga le persone più vulnerabili, tenendo anche conto del giusto equilibrio regionale?
Cosa prevede di fare per ottenere che gli Stati membri finanzino i programmi di formazione e di accompagnamento e sovvenzionino inoltre il pagamento degli interessi ricorrendo ai fondi dell'FSE come era stato deciso?
Cosa fa la Commissione per garantire che le informazioni riguardanti l'EPFM raggiungano i potenziali beneficiari?
Onorevoli deputati, sono lieto di poter annunciare che entrambe le parti di Progress, lo strumento europeo di microfinanziamento, ossia la parte sulle garanzie e la parte sui fondi, ora sono pienamente operative.
A solo tre mesi dall'entrata in vigore della decisione, la Commissione ha finalizzato il mandato per il Fondo europeo per gli investimenti allo scopo di avviare le operazioni di garanzia a beneficio dei prestatori di microfinanziamento.
Lo scorso novembre la Commissione ha istituito uno speciale veicolo di finanziamento.
Di conseguenza, i primi micro-prestiti potranno essere erogati a partire da questo mese.
Sono altresì lieto di informarvi che la Commissione è riuscita a garantire un ulteriore finanziamento per i microimprenditori in Europa.
La Banca europea per gli investimenti stanzierà un impegno pari a quello dell'Unione europea che ammonta a 100 milioni di euro e sono attesi altri contributi.
Pertanto il volume complessivo dei prestiti nell'ambito dello strumento di microfinanziamento Progress, come previsto, sarà pari a 500 milioni di euro.
Questi fondi saranno usati a favore dei disoccupati, delle persone che rischiano l'esclusione sociale e dei soggetti vulnerabili che hanno difficoltà ad accedere al mercato convenzionale del credito.
Garantire la copertura di questi gruppi bersaglio e la promozione dell'equilibrio geografico sono fattori chiave del mandato affidato dalla Commissione al Fondo europeo per gli investimenti.
Le operazioni approvate finora o in fase di preparazione indicano che entrambi gli obiettivi saranno conseguiti.
Già dall'inizio del 2011 i microprestiti saranno erogati mediante un'istituzione per il microfinanziamento di start-up con base in Belgio che opera per le comunità urbane svantaggiate e mediante una fondazione nei Paesi Bassi che si occupa di soggetti che non possono accedere al credito convenzionale.
Il FEI ha annunciato che le operazioni in corso di preparazione saranno altresì bilanciate in termini di copertura geografica.
Circa il 40 per cento riguarderà intermediari che investono in Europa e circa il 60 per cento sarà destinato all'area dell'Europa centro-orientale.
È noto che il microfinanziamento è particolarmente efficace, se i fondatori delle imprese e le microimprese vengono accompagnati attraverso servizi di supporto all'attività.
In siffatto contesto la Commissione assumerà delle misure a sostegno delle autorità di gestione del Fondo sociale europeo e degli organismi intermedi per avviare la promozione dell'imprenditoria e delle microimprese.
Per l'attuale periodo di programmazione del FSE, gli Stati membri hanno assegnato oltre 2,7 miliardi per promuovere l'imprenditoria.
Gli imprenditori possono essere sostenuti anche mediante riduzioni sugli interessi.
Tuttavia, a prescindere dal fatto che siffatte riduzioni siano sovvenzionate o meno dal FSE, la decisione deve essere assunta dai singoli Stati membri.
Al momento solamente uno Stato membro, ossia la Lituania, ha indicato che usufruirà di questa possibilità.
Infine la Commissione promuoverà l'informazione sullo strumento di microfinanziamento Progress.
I prestatori di microfinanziamento che sono più vicini ai beneficiari bersaglio forniranno informazioni sulla disponibilità di microprestiti.
La Commissione si avvarrà delle reti esistenti dei servizi pubblici per l'impiego, delle autorità di gestione del FSE e alle ONG per informare in merito ai progressi dello strumento.
Per concludere, la campagna "Youth on the move" assegnerà un'attenzione speciale alle opportunità per i giovani di diverse provenienze affinché possano avviare le proprie imprese, usufruendo dei microprestiti.
(HU) Signor Presidente, ho ascoltato con piacere l'intervento del signor Commissario e desidero chiarirne una parte.
Quando abbiamo ricevuto la relazione della Commissione sul Fondo europeo per gli investimenti qualche settimana fa, l'importo complessivo previsto per la regione era di soli 200 milioni di euro.
Una delle mie interrogazioni verteva proprio su questo punto, in quanto la promessa o il piano originale vertevano su un importo di 500 milioni di euro.
Vorrei sapere dove sono stati reperiti questi fondi aggiuntivi.
È un elemento importante, poiché il programma è estremamente importante per mitigare gli effetti della crisi, il che è in parte il motivo per cui ne abbiamo affrettato l'adozione.
Vorrei inoltre sapere se gli Stati membri coprono il sovvenzionamento del pagamento degli interessi e la formazione oltre agli elementi di formazione del Fondo sociale europeo.
Questa componente faceva parte anche nel piano originale e poi la Commissione sembrava aver messo in ombra la questione.
È molto importante dare informazioni, assicurandosi che siano diffuse tra gli interessati.
(PL) Signor Presidente, signor Commissario, grazie per le informazioni.
Convengo pienamente con lei, in quanto lo strumento di cui abbiamo discusso oggi riveste una grande importanza.
Tuttavia, bisogna rispondere anche alla domanda sull'uso dello strumento da parte dei paesi membri.
Nella sua replica lei ha affermato che dovremmo garantire livelli diversi di distribuzione per Stato e per area geografica.
Qualche paese ha già usufruito dello strumento?
(RO) Signor Presidente, i giovani sono palesemente il gruppo più colpito dalla crisi economica e finanziaria, ma non dobbiamo dimenticarci gli ultraquarantacinquenni disoccupati.
Vorrei porle la domanda seguente, poiché lei ha indicato che il 60 per cento dello strumento di microfinanziamento Progress sarà destinato all'Europa centro-orientale. Sono state identificate le barriere che finora hanno impedito ai paesi di questa regione d'Europa di usare adeguatamente questo strumento?
Vi ringrazio molto per l'interesse e per le osservazioni che avete espresso.
La materia del microfinanziamento, in realtà, è di competenza di una serie di direzioni generali, in cui il Commissario Andor ha una certa prevalenza in termini di sostanza.
Ad ogni modo è una materia che rientra altresì nella mia sfera di competenza nell'ambito della politica regionale.
Per quanto riguarda i tassi d'interesse, vi sono alcuni Stati membri che hanno fissato un limite - ossia hanno posto una condizione, per così dire - che va dall'8 al 9,5 per cento.
In siffatto contesto bisogna altresì considerare, però, che naturalmente - e se n'è sempre discusso, anche nel corso dei preparativi di tutti questi programmi - le spese sono relativamente elevate in rapporto ai prestiti effettivi e quindi bisogna coprire i costi sostenuti.
Deve essere trovata una via di mezzo accettabile, e, a mio parere, ci siamo riusciti.
Passando alla seconda domanda, posso dirvi che lo strumento Jasmine - che è volto a prestare assistenza nei preparativi necessari per il microfinanziamento ed è altresì teso ad aprire la strada agli intermediari affinché possano essere istituiti e formati - attualmente viene usato per approntare 15 istituzioni in 15 paesi diversi, 11 dei quali in Europa centro-orientale e 4 in Europa occidentale.
Non ricordo esattamente quali siano tutti i paesi, ma essenzialmente sono i paesi di nuova adesione e ci aspettiamo che nei prossimi anni altri 20 intermediari saranno preparati nell'ambito del programma Jasmine.
Per quanto concerne la seconda domanda, devo chiedervi di avere pazienza, poiché non sono in grado di darvi una risposta chiara.
Presenterò una risposta scritta, indicando in dettaglio le ragioni per cui l'accesso è ristretto.
Tuttavia, posso certamente affermare che sussistono problemi di comunicazione in questo ambito e che spesso vi sono ostacoli perché molti dei potenziali beneficiari del credito sono soggetti che non possono ottenere prestiti da istituti di credito convenzionali; quindi c'è molta ansia e reticenza quando essi si accostano a questi organismi.
Vista la situazione, se perdurerà e se si radicherà, dovremmo quindi mettere in atto delle azioni di informazione in quest'area nella misura in cui si renderà necessario agire in questo senso.
Oggetto: Misure di sostegno supplementari per le PMI nell'attuazione della politica del turismo
Analogamente ad altri settori economici, anche l'industria del turismo è sempre più esposta alla concorrenza mondiale.
Per restare competitiva nel settore del turismo, nel trattato di Lisbona l'Unione europea si è prefissata l'obiettivo di promuovere la competitività delle imprese del settore e incoraggiare la creazione di un ambiente propizio allo sviluppo delle imprese.
Gli obiettivi previsti a tale fine sono i seguenti: promuovere l'innovazione nel settore del turismo, migliorare la qualità dell'insieme dei servizi turistici, perfezionare le competenze professionali del personale.
Tuttavia, le imprese del settore turistico - in gran parte PMI - non sono sempre in grado di realizzare autonomamente tali obiettivi a causa di diversi fattori, quali le risorse finanziarie limitate, la mancanza di lavoratori qualificati e l'incapacità di reagire rapidamente ai cambiamenti: da qui discende la necessità di disporre di risorse finanziarie supplementari.
Non ritiene la Commissione che sarebbe opportuno sviluppare una strategia coerente nonché un piano d'azione ben articolato, in cui figurino misure di sostegno specifico per le PMI e meccanismi di finanziamento che potrebbero contribuire a superare le difficoltà incontrate da questo settore?
Vicepresidente della Commissione. - Signor Presidente, onorevoli deputati, l'industria europea del turismo, come molti altri settori economici, deve fronteggiare la sfida sempre più forte della globalizzazione.
Si tratta di una sfida che la Commissione ha già sottolineato e affrontato a più riprese, in modo particolare con la comunicazione "Una politica industriale nell'era della globalizzazione".
Inoltre, il 30 giugno dello scorso anno la Commissione ha adottato una comunicazione specifica sul turismo, che propone, in linea con il trattato di Lisbona e la nuova strategia Europa 2020, un quadro politico consolidato per rafforzare la competitività del settore, con l'aspirazione di fare del turismo europeo una vera industria competitiva moderna, stabile e responsabile.
La creazione di un contesto favorevole allo sviluppo delle medie, piccole e piccolissime imprese del settore turistico rappresenta il principio fondamentale di questo quadro consolidato.
Per raggiungere l'obiettivo abbiamo proposto tre azioni concrete che puntano in primo luogo a stimolare la competitività del settore turistico all'interno della nostra Unione, in secondo luogo a promuovere lo sviluppo di un turismo di lunga durata, responsabile e di qualità, e in terzo luogo a consolidare l'immagine e la visibilità dell'Europa come un insieme di destinazioni turistiche di lunga durata e di qualità e, naturalmente, massimizzare il potenziale delle politiche e degli strumenti finanziari dell'Unione per sviluppare il turismo.
Le iniziative promosse dovrebbero conferire al settore gli strumenti per adattarsi alle sfide al cospetto delle quali si trovano i suoi attori, nonché per intraprendere uno sviluppo durevole in termini di competitività.
Saranno certamente portate in fase di attuazione misure concrete per promuovere l'innovazione nel settore del turismo, migliorare la qualità dei servizi turistici e perfezionare le competenze professionali del personale, perché non possiamo più pensare al turismo come ad un settore a conduzione esclusivamente familiare, ma dobbiamo pensare anche ad un'organizzazione turistica più moderna e più competitiva.
Farò qualche esempio a proposito della formazione delle competenze professionali: una "piattaforma TIC & turismo" per facilitare l'adattamento del settore turistico e delle imprese all'evoluzione del mercato delle nuove tecnologie dell'informazione e accrescere la loro competitività.
Sono tutte proposte, idee, inserite nel testo della comunicazione della Commissione, approvata dal Consiglio e che stiamo dibattendo in Parlamento, il relatore è presente in Aula.
La mobilitazione degli attori dell'industria per un migliore utilizzo dei diversi programmi dell'Unione, come Leonardo, o ancora il programma quadro per l'innovazione e la competitività, l'Erasmus per i giovani imprenditori, il Fondo sociale europeo ed altri programmi.
Inoltre, una strategia per la promozione di un'offerta turistica diversificata e la creazione di un osservatorio virtuale con supporto elettronico per il turismo europeo permetteranno di contribuire in eguale maniera alla creazione di un contesto favorevole per gli attori del settore.
Peraltro, bisogna ricordare che le piccole e medie imprese possono beneficiare di altre iniziative trasversali per accedere ai finanziamenti.
Cito il caso di JEREMIE, iniziativa congiunta della Commissione, del Fondo europeo per gli investimenti e della Banca europea per gli investimenti, che punta a migliorare l'accesso delle piccolissime, piccole e medie imprese ai finanziamenti, in particolare attraverso il canale del capitale di rischio, dei prestiti, delle garanzie, del microcredito e di altre forme di aiuti rimborsabili.
Vorrei infine ricordare che le piccole e medie imprese nel settore del turismo beneficiano a pieno titolo delle misure proposte nel quadro dello Small business act che mira a facilitare il contesto operativo proprio delle piccole e medie imprese e che il Parlamento riceverà il testo di aggiornamento nel giro di poche settimane.
Lo Small business act diventa quindi anche uno strumento per tutelare le piccole e medie imprese nel settore del turismo, che rappresentano una straordinaria potenzialità per sviluppare un settore che conto di poter potenziare nel prossimo anno, perché sono assolutamente convinto che una politica europea, così come prevista dal trattato, possa rappresentare un valore aggiunto al lavoro che già egregiamente svolgono le regioni dell'Unione europea e gli Stati membri.
Credo quindi di poter rassicurare l'on. parlamentare che ha sottoposto l'interrogazione con l'impegno della Commissione e mio personale affinché tutte le piccole e medie imprese del settore possano essere sostenute e possano essere agevolate nell'accedere agli strumenti economici comunitari, nel contesto di una strategia politica che punta a fare del turismo uno dei settori cardine di politica economica e industriale.
(LT) Signor Presidente, probabilmente tutti oggi in Parlamento sperano che la previsione che ha indicato sullo sviluppo del turismo in futuro diventi davvero una realtà e che questo settore, oltre a svilupparsi, diventi un polo per gli investimenti.
Come sapete, il turismo finora viene sviluppato in maniera disomogenea nell'Unione europea. Le ragioni sono sia oggettive che soggettive.
In proposito ho una domanda.
Nella strategia per il Mar Baltico, l'attrattiva e l'accessibilità della regione baltica rientra tra gli obiettivi principali.
Che cosa è stato realizzato esattamente in un anno?
Signor Presidente, onorevoli colleghi, Signor Commissario, voglio ringraziare il collega Balčytis per questa interrogazione che pone al centro del nostro dibattito argomenti che il Parlamento avrà modo di affrontare anche nei prossimi mesi con la relazione parlamentare di cui sono responsabile.
Dobbiamo innanzitutto dare atto al Vicepresidente Tajani di aver dato un impulso molto forte alla nuova politica europea del turismo prevista dalle competenze del trattato di Lisbona, con la comunicazione del giugno scorso e con il relativo piano di implementazione presentato poche settimane fa.
Questi due atti hanno al centro proprio l'attenzione per le piccole e medie imprese, per la competitività del settore, in particolar modo le tematiche relative all'innovazione e alla formazione.
Sui finanziamenti dobbiamo agire su due linee: innanzitutto rendere conoscibili e maggiormente utilizzati i fondi già esistenti e in secondo luogo il Parlamento dovrà fare una grande battaglia per avere nelle prospettive - e concludo Presidente - 2014-2020 delle linee di finanziamento specifiche per le politiche del turismo.
(RO) Vi sono paesi che si avvalgono, ad esempio, del programma per la competitività e l'innovazione regionale o del programma operativo per sviluppare il turismo e, nel caso del Regno Unito o della Grecia, del programma operativo per lo sviluppo regionale.
Vorrei sapere se intende creare un quadro europeo per incrementare la partecipazione delle PMI in relazione all'accesso ai fondi europei da usare per sviluppare il turismo.
Vicepresidente della Commissione. - Signor Presidente, onorevoli deputati, voglio ringraziare l'on. Balčytis perché mi dà la possibilità di intervenire su un tema che mi sta particolarmente a cuore fra quelli di cui sono responsabile come Commissario europeo ed essendo il primo Commissario europeo al turismo, lo considero, insieme alla politica industriale e alla politica dello spazio, una priorità.
Il tema chiave, però, per rispondere poi concretamente, al di là delle iniziative politiche che ho cercato di attuare da quando sono diventato Commissario, è quello che ha posto l'on. Fidanza nel corso del suo intervento, perché non essendoci una competenza comunitaria di politica del turismo prima del trattato di Lisbona, nelle attuali prospettive finanziarie non ci sono i fondi necessari per contribuire con un aiuto comunitario ad una forte azione turistica.
Abbiamo programmi interessanti come Calipso, che in Spagna sono stati valorizzati con iniziative regionali che mi sembrano molto positive, ma se ho ben capito il messaggio che ha lanciato l'on. Fidanza, nella relazione che verrà presentata dal Parlamento ci sarà un sostegno perché nelle prossime prospettive finanziarie ci sia un incremento dei fondi destinati alla politica del turismo.
Questo può essere inserito all'interno dell'ottavo programma quadro oppure con linee di bilancio ad hoc.
È però importante che il Parlamento ponga il problema, perché è difficile dare delle risposte concrete se non ci sono gli strumenti economici.
Detto questo, non significa che noi non ci muoveremo in maniera molto determinata.
Come lei sa, le iniziative adottate sono state tantissime, la Presidenza belga ha organizzato un grande evento a Malta, la Presidenza ungherese ha già annunciato che organizzerà un grande evento - è stato tema di colloquio in occasione del primo incontro che abbiamo avuto a Budapest qualche giorno fa - un grande evento dedicato proprio al turismo.
Sono contento anche che l'on. Balčytis abbia posto il problema del turismo nel Baltico: il turismo non è un problema che riguarda le economie soltanto dei paesi dell'area mediterranea - Spagna, Francia, Italia, Grecia e Malta - è una risorsa importantissima per tutta l'Unione europea, compresi i paesi dell'Europa centrale, dell'Europa dell'Est, che hanno delle bellezze e delle potenzialità da poter sviluppare.
A proposito dei paesi del Baltico, io credo che uno dei temi, che peraltro è affrontato nel testo che è stato approvato il 30 giugno dello scorso anno, sia il rapporto con le nuove classi emergenti, con la nuova borghesia della Federazione russa, dove ci sono milioni e milioni di cittadini che intendono svolgere attività turistica e quindi vogliono uscire dai confini del loro paese.
Abbiamo un problema per quanto riguarda i visti.
Lo stesso problema esiste con la Cina, credo, ed è volontà della Commissione europea e dei ministri del Turismo cercare di risolvere questo problema, sia per quanto riguarda questo potenziale del turismo russo sia questo potenziale del turismo cinese, per accelerare e fare in modo che sia più facile ricevere nei nostri paesi, e i paesi baltici, essendo più vicini alla Federazione russa, possono beneficiare di una presenza turistica anche di classe media emergente che può portare benefici alla loro economia.
Questo è pienamente al centro della nostra attività a favore delle politiche turistiche e mi rallegro anche del fatto che molti ministri dei differenti paesi - ho incontrato qualche settimana fa a Londra il nuovo ministro del Turismo britannico - tra cui la Gran Bretagna, sono fortemente impegnati per sostenere la politica turistica dell'Unione europea, lo stesso la Francia.
Sarebbe importante individuare alcune porte di ingresso, perché l'Europa deve rappresentare un valore aggiunto.
Sono ben lieto che il Commissario Vassiliou abbia voluto inserire nel testo approvato oggi che riguarda lo sport i grandi eventi sportivi - penso alle Olimpiadi di Londra prossime venture - come una grande opportunità per tutta l'Unione europea.
Dobbiamo insomma fare in modo che ogni paese dell'Unione possa rappresentare una porta da dove entrano turisti che non si fermano in quel paese ma, dopo aver visitato quel paese, possano andare a visitare altri paesi europei.
Questa è l'azione aggiuntiva che può fare la Commissione europea e il sostegno del Parlamento è per me determinante.
Vi ringrazio per ciò che potrete fare, anche in occasione del dibattito sulla politica del turismo, ma anche in ogni dibattito che riguarderà le prossime attività di bilancio.
Parte II
Oggetto: Iniziative e programmi di modernizzazione dell'insegnamento superiore
In taluni Stati membri dell'Unione europea sono stati realizzati studi per determinare in che modo gli istituti di istruzione superiore si sono adeguati alle nuove esigenze del mercato del lavoro e quali sono le possibilità per i laureati di trovare un lavoro al termine dei loro studi superiori.
Purtroppo, le ricerche hanno mostrato che numerose università preparano specialisti per un mercato già saturo.
I programmi delle scuole superiori non sono sempre elaborati tenendo conto delle esigenze del mercato del lavoro e, di conseguenza, i più colpiti sono i giovani che hanno appena terminato gli studi.
Il programma di lavoro della Commissione per il 2011 contiene un riferimento alla modernizzazione dell'insegnamento superiore.
Esso precisa che possono essere presentate proposte in merito a sistemi di valutazione e di trasparenza delle attività degli istituti di istruzione superiore.
Alle luce di quanto precede, quali programmi e iniziative specifiche prevede la Commissione di adottare al fine di modernizzare l'insegnamento superiore in Europa?
Intende essa approntare una strategia specifica per modernizzare l'insegnamento superiore affinché i giovani laureati possano trovare quanto più rapidamente un'occupazione?
Quanto intende essa investire in futuro in siffatti programmi ed iniziative a favore dei giovani?
Signor Presidente, l'istruzione è uno dei fattori principali che determinano le possibilità di occupazione.
Il rischio di disoccupazione è del 40 per cento inferiore per i laureati rispetto ai diplomati.
Ad ogni modo la disoccupazione e la sotto-occupazione tra i giovani attualmente sono in accettabilmente elevate.
Troppi laureati faticano ad accedere al mercato del lavoro per garantirsi un'occupazione di qualità in linea con la propria formazione universitaria.
Ovviamente le azioni volte a migliorare l'occupabilità cominciano ben prima del ciclo di istruzione superiore.
La Commissione collabora con gli Stati membri per identificare le competenze o le qualifiche chiave che i giovani devono imparare a scuola.
Oggi i giovani hanno bisogno di una gamma di competenze più ampia rispetto al passato per poter godere di una posizione vantaggiosa nell'economia globalizzata.
Molti avranno lavori che al momento attuale non sono ancora stati inventati.
Molti avranno bisogno di competenze avanzate di natura linguistica, interculturale ed imprenditoriale.
La tecnologia continuerà ad essere il volano del cambiamento per il mondo secondo modalità che non riusciamo nemmeno ad immaginarci, quindi la capacità di continuare ad imparare e ad innovarsi diventerà un fattore cruciale per l'occupabilità.
Anche l'orientamento riveste un ruolo decisivo.
I giovani si trovano di fronte a molte più possibilità di scelta nel campo dell'istruzione e devono essere in grado di compiere una scelta informata.
A tal fine è necessaria una migliore informazione sui percorsi di istruzione e di formazione, che comprenda altresì una panoramica chiara delle opportunità professionali.
Dobbiamo sviluppare servizi di qualità per l'orientamento professionale e di formazione con un forte coinvolgimento delle istituzioni del mercato del lavoro.
Passando all'istruzione superiore, la Commissione, come sapete, ha recentemente varato "Youth on the Move", un'iniziativa bandiera per il 2020 che si propone di allineare maggiormente l'istruzione e la formazione con le esigenze dei giovani.
Ora stiamo cominciando a mettere in atto le varie parti di questa strategia.
Nel corso dell'anno la Commissione intende presentare una nuova comunicazione sulla modernizzazione dell'istruzione superiore.
Saranno identificati i progressi da compiere affinché l'istruzione superiore si allinei maggiormente alle esigenze della società basata sulla conoscenza, compresa la questione dell'occupabilità.
Identificheremo le sfide principali da affrontare per il futuro e definiremo una risposta.
Nell'ambito di siffatte azioni la Commissione rafforzerà la piattaforma europea per il dialogo tra le università e le imprese al fine di incrementare l'occupabilità degli studenti e sviluppare il ruolo dell'istruzione nel triangolo della conoscenza.
In un mondo più globale e più mobile, la trasparenza sulle prestazioni delle istituzioni dell'istruzione superiore può stimolare sia la concorrenza che la cooperazione e può fungere da incentivo per ulteriori miglioramenti e per continuare sulla via della modernizzazione.
Va, però, osservato che le attuali classifiche internazionali possono dare un quadro incompleto delle prestazioni delle università.
Quest'anno la Commissione presenterà i risultati di uno studio di fattibilità volto a sviluppare un sistema alternativo di classificazione multidimensionale in grado di rispecchiare la diversità delle istituzioni di istruzione superiore.
L'Europa deve essere meglio in grado di anticipare il fabbisogno di competenze di domani.
Per tale motivo la Commissione ha varato l'Agenda per le nuove competenze e per l'occupazione, che va di pari passo con l'iniziativa "Youth on the Move".
Questo programma è stato concepito per aiutare i giovani ad incrementare le proprie possibilità di impiego.
Soprattutto dobbiamo assicurare ai giovani il giusto mix di competenze in modo che possano adattarsi ad una società in rapido mutamento.
Il nuovo Panorama UE per le competenze, che sarà operativo nel 2012, contribuirà a prevedere le competenze richieste dai datori di lavoro ma anche quelle che si renderanno necessarie in futuro.
Nella primavera di quest'anno la Commissione intende proporre nuovi indicatori europei sulla mobilità dell'apprendimento e sul ruolo che riveste l'istruzione nel preparare le persone a trovare un impiego in un mercato del lavoro basato sulla conoscenza.
Infine i programmi UE a sostegno dell'istruzione, della formazione e della gioventù, compresi i programmi di mobilità, come Erasmus, possono aiutare i giovani a migliorare le opportunità che si possono cogliere sul mercato del lavoro, acquisendo una preziosa esperienza internazionale ed ampliando il proprio panorama intellettuale.
(LT) Signor Presidente, signor Commissario, grazie per la risposta davvero esauriente.
Ho però un'altra domanda.
L'Unione europea deve garantire a tutti i cittadini il diritto ad un'istruzione superiore di qualità.
Negli Stati membri, tuttavia, sussistono numerose differenze tra sistemi di istruzione superiore, i relativi costi e l'erogazione dei prestiti per finanziare gli studi.
Gli elevati interessi sui prestiti contratti per pagare gli studi e le condizioni sfavorevoli sul rimborso spesso fungono da deterrente ed i giovani sono scoraggiati dal perseguire un percorso di istruzione superiore nel proprio paese, favorendo altresì la fuga dei cervelli all'estero.
La Commissione europea intende pubblicare degli orientamenti sulle condizioni ritenute adeguate per l'erogazione dei prestiti studenteschi?
(PL) Signor Presidente, ho una sola domanda da rivolgerle, benché a questo punto si potrebbe discutere di diverse questioni.
Signor Commissario, può indicare se prevede di lavorare con una disponibilità crescente di fondi per i programmi di scambi studenteschi in Europa?
Mi pare che il livello di finanziamenti di cui disponiamo per il programma Erasmus e per altri programmi rimanga invariato da diversi anni.
Attualmente gli stanziamenti infatti sono molto esigui.
(EL) Signor Commissario, è vero che questo argomento in particolare rientra nella sfera della sussidiarietà.
Tuttavia, gli Stati membri sono finanziati dall'Unione europea con fondi volti a modernizzare i programmi a livello di paesi membri.
Per esempio, ai sensi di siffatte misure, ovverosia il quadro di sostegno comunitario, numerosi Stati membri hanno ricevuto fondi UE per tale scopo.
La mia domanda è molto specifica: la Commissione dispone di dati sull'efficacia dei fondi che sono stati stanziati e che saranno trasferiti agli Stati membri?
Prima di tutto, confermo che esiste un problema di disparità tra istituti di istruzione superiore.
Per tale ragione invochiamo trasparenza nei registri delle università e per tale ragione stiamo svolgendo lo studio di fattibilità in base al quale oseremo valutare le classifiche delle università, la mappatura e gli standard in modo da consentire agli studenti di compiere scelte più informate.
Vogliamo che essi possano scegliere dove andare a studiare e cosa, sapendo perfettamente qual è il livello dell'università che intendono frequentare.
Per quanto concerne le tasse universitarie, convengo che a fronte di tasse elevate bisogna garantire prestiti equi, ma, come certamente saprete, la materia rientra nella sfera di competenza degli Stati membri.
Com'è noto, gli economisti sono unanimi nell'affermare che gli investimenti nell'istruzione producono risultati a lungo termine, crescita e posti di lavoro, quindi esorto sempre i governi a non tagliare i finanziamenti alle università e all'istruzione in genere.
Inoltre, convengo con l'onorevole deputato che ha messo in luce la questione dell'insufficienza dei sovvenzionamenti per la mobilità, come il programma Erasmus.
Per tale ragione stiamo completando uno studio di fattibilità - studio che è stato affidato alla London School of Economics e che spero sarà pronto tra un paio di mesi sulla base del quale esploreremo, insieme alla Banca europea per gli investimenti, la possibilità di creare una prestito studentesco europeo per la mobilità.
Certamente, in questo modo gli studenti, poveri o ricchi che siano, avranno la possibilità di sfruttare questi eccellenti sovvenzionamenti per la mobilità.
Per quanto concerne la domanda dell'onorevole Papanikolaou, egli ha parlato dei Fondi strutturali per lo sviluppo con cui i governi possono costruire le proprie infrastrutture per l'istruzione.
Purtroppo, i Fondi strutturali non rientrano nelle mie competenze, ma mi rivolgerò al Commissario Hahn per sapere se gli Stati membri hanno riferito in merito ai risultati di questi programmi. Qualora fossero disponibili delle informazioni, vi farò sapere.
Oggetto: Rendimento degli studenti negli Stati membri dell'UE
I risultati recentemente pubblicati dall'OCSE sul rendimento degli studenti quindicenni secondo il programma per la valutazione internazionale degli studenti (indagine PISA 2009) mostrano in generale che la competitività dell'Unione europea è seriamente minacciata, dal momento che nell'ambito della competenza di lettura (livello 5-6) solo due paesi dell'UE figurano tra i migliori dieci.
Nel campo della matematica solo 3 paesi dell'UE rientrano tra i migliori dieci, e di questi nessuno è tra i migliori cinque.
Considerato che nel 2020 questi studenti, così come i loro compagni più giovani, saranno attivi sul mercato del lavoro o in procinto di inserirvisi, occorre adottare senza indugio misure efficiaci negli Stati membri se si intende migliorare sensibilmente la qualità della formazione degli studenti.
Intende la Commissione valutare attentamente lo studio summenzionato e proporre raccomandazioni concrete agli Stati membri in materia di migliori pratiche?
È prevista l'elaborazione di un programma per la diffusione di tali migliori pratiche o la creazione di un forum per discutere delle sfide a cui si deve far fronte?
Sarebbe opportuno consultare gli Stati membri sulle misure da adottare al fine di migliorare i loro risultati?
Notoriamente spetta agli Stati membri decidere come organizzare il proprio sistema d'istruzione, come prevede l'articolo 165 del trattato sul funzionamento dell'Unione europea.
Ad ogni modo, la Commissione lavora con gli Stati membri per favorire un apprendimento reciproco e scambi di buone prassi.
Come abbiamo affermato nella strategia Europa 2020, in futuro l'Europa, essendo una società inclusiva e basata sulla conoscenza, deve assolutamente riformare i propri sistemi d'istruzione e modernizzarli affinché siano tra i migliori al mondo.
L'indagine PISA condotta dall'OCSE rappresenta una risorsa importante per gli scambi.
Dall'ultima indagine, pubblicata nel dicembre 2010, emerge un quadro variegato negli Stati membri dell'UE.
Vi sono segni di ragguardevoli miglioramenti in alcuni sistemi, ma, nel complesso, è ancora molta la strada da fare.
Questi risultati costituiscono un contributo importante per i futuri scambi tra Commissione e Stati membri.
L'indicatore europeo, adottato dal Consiglio nel maggio 2009, mira a conseguire un livello adeguato di competenze di base nella capacità di lettura, in matematica e in scienze, chiedendo che la percentuale degli studenti di 15 anni che hanno risultati più bassi si riduca al di sotto del 15 per cento entro il 2020.
Ora vorrei leggervi un passaggio della relazione PISA, che è molto pertinente.
La percentuale di studenti con risultati mediocri nella lettura, che era passata dal 21 per cento nel 2000 al 24 per cento nel 2006, ha segnato un miglioramento del 20 per cento nel 2009.
Però, non è stato centrato l'obiettivo che l'OCSE si era data di ridurre siffatta percentuale al 17 per cento entro il 2010.
La percentuale di studenti con risultati mediocri in matematica ed in scienze segna una diminuzione dal 2006.
Sono stati rilevati maggiori progressi nelle materie scientifiche rispetto alla matematica e quindi la percentuale di studenti con risultati mediocri oggi è minore in scienze rispetto a matematica.
Se il 2006 viene preso come punto di partenza assoluto, l'Unione europea è in linea rispetto ai progressi da compiere per conseguire il risultato previsto per il 2020.
In media, sulle tre materie selezionate nei 25 Stati membri per cui sono disponibili i dati, gli studenti con risultati mediocri rappresentavano il 22,5 per cento nel 2006, mentre nel 2009 tale percentuale è scesa al 19,6 per cento.
Si vede pertanto che, in media, l'Unione europea ha effettivamente compiuto dei progressi.
La Commissione ovviamente analizzerà i risultati dell'indagine PISA e pubblicherà le sue conclusioni nella prossima relazione annuale sui progressi compiuti rispetto agli indicatori nel 2011.
Nel novembre 2010 il Consiglio ha invitato la Commissione e gli Stati membri a lavorare congiuntamente nelle seguenti aree: progettazione dei programmi, motivazione alla lettura, alfabetizzazione, matematica, scienze e tecnologia, impatto delle nuove tecnologie sulle competenze di base e relativo impiego per aiutare gli studenti ad acquisire autonomia e a mantenere la motivazione, differenze di genere nella prestazione e nelle attitudini, collegamento tra provenienza degli studenti e padronanza delle competenze di base ed, infine, questioni che attengono agli insegnanti e ai formatori degli insegnanti come pure all'etica e alle caratteristiche della scuola.
Nelle sue conclusioni il Consiglio ha altresì invitato la Commissione ad istituire un gruppo ad alto livello sull'alfabetizzazione ed un gruppo di lavoro tematico su matematica, scienze e tecnologia.
Il 1° febbraio mi accingo a dare avvio al gruppo ad alto livello sull'alfabetizzazione, il quale avrà il compito di proporre misure politiche basate sulle migliori prassi e sulla ricerca in modo da aiutare gli Stati membri a migliorare la coerenza e l'efficacia nell'erogazione delle competenze di base nell'ambito delle proprie strategie sull'apprendimento lungo tutto l'arco della vita.
Inoltre è già stato istituito il gruppo di lavoro tematico sulla matematica, le scienze e la tecnologia.
Consta di decisori politici nazionali e di esperti e si fonda sull'apprendimento reciproco e sullo scambio di buone prassi.
Il gruppo di lavoro tematico identificherà e disseminerà misure politiche atte a migliorare la situazione degli studenti con risultati mediocri nelle competenze di base a livello nazionale.
Mi preme inoltre sottolineare che le azioni Comenius sul programma di apprendimento lungo tutto l'arco della vita vertono, tra le altre priorità, anche sull'intensificazione della motivazione in scienza e matematica e sul miglioramento delle competenze di alfabetizzazione.
(LT) Signor Presidente, vorrei sapere se in qualche paese sono state svolte delle ricerche circa le cause per cui gli studenti conseguono risultati mediocri.
Si tratta di problemi finanziari o strutturali?
Che cosa pensa dell'istruzione primaria?
Sono state svolte delle ricerche su studenti in classi successive, ma cosa si può dire degli studenti più giovani che intendono continuare gli studi?
Posso darvi tutti i dati dettagliati di cui disponiamo sui vari Stati membri.
Non li abbiamo analizzati, non spetta a noi identificare le cause per cui alcuni Stati membri evidenziano dati peggiori di altri, ma nel corso del nostro lavoro, scambiamo le buone prassi.
Posso dire con piacere che alcuni paesi hanno messo in atto le buone prassi e riportano progressi eccellenti dal 2006 sulla maggior parte degli indicatori.
Per quanto concerne la scuola elementare, purtroppo, non disponiamo di studi analoghi all'indagine PISA.
Non esistono studi di questo genere.
Oggetto: Mercati digitali frammentati e conseguenze sul sistema educativo e sugli investimenti nelle zone geograficamente isolate
Secondo la pubblicazione della Commissione sulla tematica digitale in Europa, l'Europa continua ad essere una sommatoria di mercati nazionali disgiunti, mentre i cittadini europei non possono fruire dei vantaggi di un mercato digitale unico a causa di problemi ben risolvibili, come ad esempio la mancanza di investimenti nelle reti.
Il risultato di tale situazione è che l'istruzione impartita in molte zone isolate (di montagna e insulari) resta indietro dal punto di vista tecnologico, il che incide altresì sugli investimenti in determinate zone geografiche.
Può la Commissione riferire:
in che modo intende affrontare la frammentazione dei mercati digitali, stante che il settore delle TIC contribuisce per il 5% del PIL europeo pari a un valore di mercato di 660 miliardi di euro l'anno e fornisce un contributo molto maggiore all'incremento della produttività globale (20% direttamente nel settore delle TIC e circa il 30% dagli investimenti in TIC);
se sono in corso azioni comunitarie mirate a affrontare il problema degli scarsi investimenti nazionali nelle reti, soprattutto nelle zone geograficamente isolate?
La comunicazione della Commissione su Europa 2020 e la comunicazione sull'agenda digitale per l'Europa prevedono l'obiettivo di portare la banda larga a tutti gli europei entro il 2013 per garantire che entro il 2020 tutti gli europei possano usufruire di connessioni internet molto più veloci, superiori ai 30 megabyte al secondo e che il 50 per cento o più delle famiglie europee dispongano di una connessione internet superiore ai 100 megabyte al secondo.
Signor Presidente, la Commissione è consapevole che, senza un forte intervento pubblico, sussiste il rischio che l'attuazione sia attesti al di sotto della soglia ottimale, provocando una concentrazione delle reti effettivamente più veloci nelle zone ad alta densità, mentre le aree periferiche e rurali rimarrebbero indietro.
Si produrrebbero così conseguenze negative sui sistemi d'istruzione e sull'integrazione della tecnologia dell'informazione e della comunicazione nel campo dell'istruzione.
Gli ultimi dati relativi all'UE mostrano che solamente il 67 per cento delle scuole dispone di un accesso a banda larga e che sussistono gravi disparità tra Stati membri e tra aree densamente popolate e aree meno popolate, in cui tale accesso è rispettivamente del 73,3 per centro contro il 60,6 per cento.
Per evitare il rischio di un'attuazione sotto-ottimale, la Commissione ha varato un pacchetto sulla banda larga che prevede un quadro comune da sviluppare all'interno sia delle politiche nazionali che in quelle regionali per conseguire gli obiettivi prefissati.
Queste politiche, in particolare, devono abbassare il costo del dispiegamento della banda larga nell'intero territorio UE, assicurando una pianificazione ed un coordinamento adeguati e riducendo il carico amministrativo.
La Commissione si è già attivata per incrementare gli investimenti nelle aree e nelle regioni periferiche nel quadro della politica di coesione UE, programmando all'incirca 2,3 miliardi di euro nel periodo dal 2007 al 2013.
La comunicazione della Commissione sul piano economico di ripresa dovrebbe inoltre consentire lo stanziamento di 360 milioni di euro in misure sulla banda larga per le aree rurali mediante il Fondo agricolo europeo per lo sviluppo rurale.
Nel suo pacchetto di programmi la Commissione ha annunciato che intende rafforzare e razionalizzare il finanziamento della banda larga ad alta velocità mediante gli strumenti UE entro il 2014, esplorando modalità per attirare capitali per gli investimenti nella banda larga mediante un'intensificazione del credito con il sostegno della Banca europea per gli investimenti ed i fondi UE.
Nel 2011 la Commissione e la BEI presenteranno una proposta in tale ambito.
Un altro pilastro dell'agenda digitale è costituito dalle competenze digitali.
In proposito proponiamo, ad esempio, di riconsiderare l'alfabetizzazione digitale e le competenze come priorità nel regolamento del Fondo sociale europeo nel prossimo periodo di programmazione, identificando le competenze digitali come integrazione di Europass al fine di garantire trasparenza.
L'istruzione, come sapete, è fondamentale per sviluppare le competenze digitali nella nostra società e sappiamo che senza un investimento adeguato alcune regioni potrebbero restare indietro.
Gli ultimi dati UE - che si riferiscono al 2006 - mostrano che solo il 67 per cento delle scuole dispone dell'accesso alla banda larga e che sussistono gravi disparità tra Stati membri e tra aree densamente popolate e aree meno popolate.
Ci accingiamo pertanto a compiere una nuova indagine sulle scuole i cui risultati saranno disponibili alla fine dell'anno.
(EL) Grazie, signora Commissario, per la risposta estremamente dettagliata.
A questo punto ho una domanda supplementare: la strategia UE 2020 indica che dobbiamo realizzare un mercato digitale unico per le famiglie e per le aziende, il che implica pari opportunità in termini di accesso, ma anche pari opportunità in termini di sviluppo.
Lei stessa ha affermato diverse volte in occasione delle audizioni dinanzi alle commissioni competenti, come la commissione per la cultura e l'istruzione, che nei prossimi cinque anni si verranno a creare all'incirca 500 000 nuovi posti di lavoro in questi settori.
La mia domanda specifica è la seguente: stiamo assumendo tutti i provvedimenti necessari affinché questi nuovi posti di lavoro siano distribuiti in maniera equa, senza escludere le regioni periferiche sul piano geografico?
Signor Presidente, la risposta è "sì".
Molto bene.
La ringrazio davvero molto!
Oggetto: 116 000 numero telefonico per segnalare i bambini scomparsi
La Commissione ha recentemente fatto un ultimo appello agli Stati membri dell'UE affinché attivino il più presto possibile il numero telefonico europeo 116 000 per segnalare i bambini scomparsi.
Il numero fornirà l'aiuto, l'assistenza e il sostegno necessari ai bambini, al momento del bisogno.
Il numero unico 116 000 è ora operativo in dodici Stati membri.
Ritiene la Commissione che il fatto che il servizio non sia operativo in modo completo e adeguato in tutta l'UE possa mettere i bambini in una situazione di rischio?
I cittadini saranno informati della disponibilità o meno del servizio nel loro paese o nel paese che stanno visitando?
Tutti gli Stati membri hanno il dovere di attivare tale servizio in modo adeguato e nella sua interezza?
Non è forse vero che la fornitura incompleta di tale servizio in tutti gli Stati membri può mettere i bambini in una situazione di rischio?
Signor Presidente, la Commissione condivide l'opinione dell'onorevole deputato. Infatti, molti Stati membri dovrebbero adoperarsi per istituire il numero unico per segnalare i bambini scomparsi.
In proposito le norme riviste sulle telecomunicazioni - e mi riferisco in particolare all'articolo 27 della direttiva sui servizi universali - impone agli Stati membri di attivarsi al massimo affinché i cittadini possano usufruire del servizio del numero unico per segnalare i casi di bambini scomparsi.
In tale ambito la Commissione segue attentamente la situazione e presta assistenza agli Stati membri per il recepimento delle nuove disposizioni nel diritto nazionale, processo che deve essere completato entro il 25 maggio 2011.
Il 17 novembre dello scorso anno la Commissione ha adottato una comunicazione dal titolo "Il 116000, la linea europea di assistenza telefonica diretta per minori scomparsi".
La comunicazione mira a rinnovare l'invito che l'Esecutivo ha rivolto agli Stati membri per l'istituzione del numero unico come priorità e per garantire lo stesso livello qualitativo del servizio in tutta l'Unione in modo da prestare sostegno pratico agli Stati membri.
La comunicazione mette in evidenza le migliori prassi in atto che sono state sviluppate dagli Stati membri per affrontare i principali problemi connessi al costo operativo e al costo delle telecomunicazioni del numero unico 116000.
La Commissione propone di applicare queste migliori prassi in modo da definire una serie di norme minime volte ad assicurare un servizio di qualità elevata in tutta l'Unione europea affinché genitori e bambini possano avvalersi della stessa assistenza a prescindere dal luogo in cui si trovano.
Questo intenso lavoro trascende le questioni correlate alle comunicazioni elettroniche che rientrano nelle mie competenze ed è quindi coordinato dalla signora Commissario Reding.
(EN) Signora Commissario, in passato lei aveva indicato che i costi e la mancanza di informazione rappresentavano gli ostacoli all'attuazione di questo numero unico in alcuni Stati membri.
Che misure intende mettere in atto per superare siffatti ostacoli? Prevede che il servizio possa essere pienamente attivato in tutti gli Stati membri?
Infine, di che opzioni possono avvalersi gli Stati membri che hanno difficoltà a finanziare questo numero unico affinché il servizio diventi operativo in tutta l'Unione europea?
Ovviamente stiamo cercando di fare del nostro meglio.
La linea assunta dall'onorevole deputato è ragionevole.
Nelle prime fasi, in effetti, il costo della linea era uno dei problemi da affrontare.
Istituire il numero in sé è il meno.
Il problema è quello che succede dopo.
Dobbiamo pertanto adoperarci per assicurare l'operatività successiva, non tanto la linea telefonica in sé.
Stiamo attentamente monitorando gli Stati membri e prestiamo assistenza per l'attuazione. Sappiamo che spetta a loro assumere l'iniziativa nell'ambito del diritto nazionale.
Sappiamo anche che, nell'attuale crisi finanziaria, è ancora più difficile per gli Stati membri trovare possibilità di finanziamento per l'attività del numero unico.
Alcune organizzazioni hanno ricevuto finanziamenti UE per alcuni progetti.
I fondi UE disponibili, però, non possono coprire interamente i costi di gestione dell'attività del servizio, ma possono solamente sviluppare il servizio del 116 000 mediante progetti concreti.
Ovviamente dobbiamo essere creativi.
Anche coloro che si occupano di questi progetti ed i governi nazionali devono essere creativi in modo da poter attingere alle risorse di bilancio, ai fondi conferiti nell'ambito della responsabilità sociale delle imprese e alle donazioni private per trovare i mezzi per conseguire quanto, in fin dei conti, noi tutti auspichiamo.
Oggetto: Corridoio ferroviario alpino
Come valuta la Commissione lo stato attuale dei lavori di costruzione del tunnel di base del Brennero e delle vie d'accesso su entrambi lati necessarie a tal fine nonché il potenziamento della linea ferroviaria Monaco-Mühldorf-Freilassing-Salisburgo?
Signor Presidente, la questione del traffico sulle Alpi è estremamente importante, ma la situazione non pare del tutto negativa al momento.
Nonostante il difficile contesto finanziario, sono stati compiuti del progressi nella costruzione del tunnel di base del Brennero e delle vie d'accesso nella parte settentrionale ed in quella meridionale.
Il progetto ha la massima priorità e la Commissione ha deciso di stanziarvi un bilancio di quasi 1 miliardo di euro.
Prima di tutto, per quanto concerne il tunnel di base del Brennero, l'incontro della commissione intergovernativa austriaco-italiana, alla presenza del coordinatore UE Pat Cox, ha segnato un progresso decisivo.
L'Austria e l'Italia hanno confermato l'accordo sul costo complessivo del progetto del tunnel di base che si attesta sugli 8 miliardi di euro.
L'Austria ha approvato un piano operativo ottimizzato che consente l'avvio dei lavori preparatori del tunnel entro il 2011.
Il governo italiano ha autorizzato l'avvio del lavori, assumendosi l'impegno di coprire i costi per l'intero periodo di costruzione.
In secondo luogo sono stati riportati progressi positivi in merito agli approcci alle vie d'accesso da entrambe le parti.
L'Italia ha autorizzato l'avvio dei lavori sulla via d'accesso meridionale, cominciando con il primo troncone, Fortezza-Ponte Gardena.
Anche l'Austria ha riportato progressi positivi sulla via d'accesso settentrionale cui compete il troncone della bassa valle dell'Inn, che sarà completato entro il 2013, se non prima.
Infine, per quanto concerne le connessioni transfrontaliere tra Austria e Germania, l'obiettivo iniziale di completare i lavori entro e non oltre il 2012 non sarà conseguito.
Sulla parte tedesca i lavori non inizieranno prima del 2012 e ci vorranno all'incirca tre anni.
Ad ogni modo, nel novembre 2010 la Germania ha pubblicato la propria valutazione degli investimenti, che comprende una disposizione sullo sviluppo positivo della via d'accesso tra Monaco ed il confine austriaco.
La sezione a corsia unica sarà modernizzata e l'intera tratta sarà elettrificata.
Il prossimo passo sarà la dichiarazione d'intesa tra Germania e Austria su questo troncone e poi dovrà partire il processo di pianificazione per la gestione delle infrastrutture.
(DE) Grazie per la sua gentile risposta, signor Commissario.
Però, non ha risposto alla seconda parte dell'interrogazione sulla tratta Monaco-Mühldorf-Freilassing, che s'innesta nella linea principale da Parigi a Budapest e che è particolarmente importante per la presenza del triangolo bavarese della chimica e per l'allentamento del traffico sulla via d'accesso al Brennero.
Se sarà completato il tunnel di base del Brennero, la tratta di Rosenheim si sovraccaricherà e quindi dovrà essere sviluppato il troncone Monaco-Mühldorf-Freilassing-Salisburgo, che rappresenta anch'esso un progetto che riveste massima priorità per la Commissione.
Le chiedo se ritiene che potranno essere stanziati ulteriori finanziamenti per quest'opera nella prossima prospettiva finanziaria, poiché dopo tutto si tratta di una questione transnazionale.
(EL) Signor Commissario, è buona cosa quanto sta avvenendo sulle Alpi, ma in Grecia, a causa dell'accordo che è stato siglato, il governo ellenico ridimensiona e taglia i servizi, isolando quindi il paese dalla rete ferroviaria europea e balcanica, adducendo come causa, insieme alla Commissione, l'elevato indebitamento delle ferrovie elleniche.
Pertanto vorrei sapere: cosa pensa di questi sviluppi, che implicano tagli ai servizi ferroviari?
In secondo luogo il debito delle ferrovie elleniche è costituito anche dagli impegni assunti per il cofinanziamento di opere infrastrutturali insieme all'Unione europea?
Per quanto concerne la Grecia, non sono in grado di rispondere, in quanto non dispongo di informazioni dettagliate.
Non ho ricevuto alcuna informazione su questo genere di problemi.
Per quanto attiene al progetto prioritario n.
17 Monaco-Mühldorf-Freilassing-Salisburgo, il progetto è in corso.
Parte del lavoro è stato completato.
Il 19 aprile 2010 sono iniziati i lavori per il nuovo ponte a doppia corsia sul fiume a Mühldorf e tali lavori saranno portati a termine.
I finanziamenti sono interamente a carico del piano di ripresa tedesco.
Il costo è di 11,7 milioni di euro, quindi il progetto si sta sviluppando e non rappresenta un punto critico acuto per il momento.
Oggetto: Invio di SMS durante la guida e sicurezza stradale
Un automobilista che invia SMS durante la guida ha 23 volte più probabilità di essere coinvolto in un incidente.
L'invio di SMS durante la guida è ritenuto responsabile di migliaia di morti sulla strada ogni anno, e il numero delle lesioni personali sta aumentando ad un ritmo sempre più allarmante anno dopo anno.
Sebbene la Commissione riconosca la necessità di incrementare la sicurezza stradale e di assicurare la corretta attuazione delle norme in materia di sicurezza stradale, non esiste una legislazione a livello dell'UE che vieti l'invio di SMS e di e-mail e la navigazione in rete durante la guida di un veicolo a motore oltre un limite di velocità prestabilito.
Dal momento che esiste già un sistema tecnologico in grado di impedire l'invio di SMS e di e-mail e la navigazione in rete durante la guida, intende la Commissione elaborare una legislazione a livello dell'UE al fine di eliminare tali pratiche estremamente pericolose?
La Commissione conviene con l'onorevole deputato, in quanto inviare SMS durante la guida è estremamente pericoloso, come del resto è pericolosa altra attività estranea alla guida.
Nel 2009 la Commissione ha pubblicato una relazione sull'uso dei telefoni cellulari durante la guida.
La relazione è stata pubblicata sul sito per la sicurezza stradale Europa.
Tuttavia, non disponiamo di statistiche sul numero di incidenti provocati da questa pratica.
Tutti gli Stati membri sono dotati di una legislazione che, perlomeno implicitamente, proibisce l'invio di SMS e email e la consultazione di internet durante la guida.
Pur non riferendosi specificatamente all'uso dei telefoni cellulari, le disposizioni di legge degli ordinamenti nazionali impongono agli automobilisti di concentrasi esclusivamente sulla guida.
Alla luce di siffatte premesse, la Commissione non intende introdurre un ulteriore strato di legislazione UE per vietare la pratica di inviare SMS o email o la consultazione di internet durante la guida di un veicolo a motore.
Speriamo che gli Stati membri affrontino adeguatamente il problema.
(GA) Signor Presidente, sono deluso per la risposta che ho ricevuto dal Commissario Kallas.
È estremamente importante instaurare una cooperazione tra i diversi Stati membri.
Dobbiamo attivarci al massimo per ridurre il numero di morti e di feriti gravi sulle strade.
Uno dei fenomeni nuovi sulle strade europee è rappresentato dall'invio di SMS durante la guida.
Negli Stati membri vigono regole diverse.
Dobbiamo cooperare di più. Sono deluso, in quanto il Commissario non ha prefigurato alcuna azione ulteriore su questo versante.
(EN) Mi complimento con il collega, onorevole Higgins, per aver sollevato questa importantissima questione.
Anch'io nutro preoccupazione per la mancanza di entusiasmo di cui ha dato prova il Commissario affinché siano osservate le migliori prassi in tutta l'Unione europea.
Vorrei quindi sapere perché la Commissione perlomeno non prova ad incoraggiare gli Stati membri a dotarsi delle stesse norme e degli stessi regolamenti a livello UE, garantendo che siano rispettate nell'interesse della sicurezza e della protezione della vita umana.
(ES) Signor Presidente, prendo la parola solo per informarvi, onorevoli colleghi, che sono relatrice sul tema delle multe transnazionali, per cui il Consiglio ha ricevuto mandato per istituire un elenco di reati - in realtà la proposta iniziale era della Commissione - in cui figura il problema dell'uso dei telefoni cellulari.
Purtroppo né il Regno Unito né l'Irlanda partecipano all'iniziativa in relazione al cambiamento della base giuridica indicata nell'accordo del Consiglio, in quanto tali paesi beneficiano di una deroga.
È questo uno dei problemi principali che dobbiamo affrontare e forse il Parlamento potrebbe contribuire a trovare una soluzione.
Spero che, nel dibattito con il Consiglio, questi paesi paleseranno il loro interesse, benché finora non vi siano informazioni in questo senso.
Per ora sembra che il Regno Unito intenda avvalersi della deroga.
Un vasto piano per la sicurezza stradale e la relativa attuazione rappresentano grandi priorità per la Commissione e infatti sono stati compiuti enormi progressi. Abbiamo ridotto in maniera sostanziale il numero degli incidenti in Europa.
Nel mio paese siamo passati dai 400 morti agli inizi degli anni '90 a 78 l'anno scorso, pur essendosi decuplicato il numero dei veicoli in circolazione.
Il cambiamento è sostanziale.
La questione è importante e ringrazio moltissimo l'onorevole Ayala Sender per averci ricordato dell'esecuzione transnazionale delle violazioni al codice della strada, che rappresenta un passo estremamente importante per migliorare la sicurezza stradale.
Il Consiglio ha adottato la sua decisione in dicembre ed ora dobbiamo darvi attuazione.
Non credo che aumentare il numero di atti legislativi sul piano europeo costituisca una panacea a tutti i mali: non dobbiamo per forza avere delle norme europee a prescindere dal problema.
Ad ogni modo, l'eccesso di legislazione UE viene è oggetto di critiche corali e credo che la questione sia fonte di preoccupazione sia per gli Stati membri che per l'opinione pubblica europea in generale. Sarà quindi fondamentale il cambiamento apportato dall'esecuzione transnazionale delle violazioni al codice della strada al fine di creare uno spazio europeo della sicurezza stradale.
Le interrogazioni che non hanno ricevuto risposta per mancanza di tempo riceveranno una risposta scritta (cfr. Allegato).
Questo conclude il Tempo delle interrogazioni.
(La seduta, sospesa alle 20.15, riprende alle 21.00)
Ordine del giorno della prossima seduta: vedasi processo verbale
Chiusura della seduta
Livelli di prestazione in materia di emissioni dei veicoli commerciali leggeri nuovi (discussione)
L'ordine del giorno reca la relazionepresentata dall'onorevole Callanan a nome della commissione per l'ambiente, la sanità pubblica e la sicurezza alimentare sulla proposta di regolamento del Parlamento europeo e del Consiglio che definisce i livelli di prestazione in materia di emissioni dei veicoli commerciali leggeri nuovi nell'ambito dell'approccio comunitario integrato finalizzato a ridurre le emissioni di CO2 dei veicoli leggeri - C7-0271/2009 -.
relatore. - (EN) Signor Presidente, sono lieto di aprire la discussione odierna sulla mia relazione in materia di emissioni dei veicoli commerciali leggeri nuovi (VCL).
Prima di entrare nel dettaglio del testo, consentitemi di esprimere alcuni ringraziamenti: ai relatori ombra appartenenti a tutti i gruppi politici, ai relatori e ai membri della commissione per i trasporti e il turismo e della commissione per l'industria, la ricerca e l'energia per le opinioni espresse, nonché al Commissario e alla sua squadra.
Abbiamo avuto diverse riunioni molto costruttive in merito.
Desidero inoltre ringraziare la Presidenza belga per il duro lavoro svolto nel quadro dei negoziati a tre ed infine i membri del segretariato della commissione per l'ambiente, la sanità pubblica e la sicurezza alimentare (ENVI), Jos Vervloet e Isobel Findlay, per l'incredibile sostegno fornito durante l'intero processo: molto apprezzato in particolare l'aiuto di Isobel sulle complesse questioni in materia di comitatologia.
La legislazione proposta è stata prevista sin dall'introduzione di misure simili per le autovetture.
Personalmente non ero del tutto convinto della necessità di questa legislazione, poiché molti veicoli commerciali leggeri sono acquistati da piccole e grandi imprese già consapevoli dell'esigenza di risparmio ed efficienza dei carburanti.
Per questo motivo, nel corso dell'intero processo, ho ritenuto fondamentale avere un obiettivo a lungo termine ambizioso e al contempo realistico, nonché un adeguato obiettivo a breve termine che prendesse in considerazione le necessità legate sia ai cicli di produzione industriali sia al miglioramento ambientale.
Le nostre discussioni si sono sempre incentrate sull'obiettivo a lungo termine.
La proposta iniziale della Commissione prevedeva 135 g CO2/km: un obiettivo ritenuto irraggiungibile da diverse fonti.
I tempi dei cicli di sviluppo e di produzione del settore dei veicoli commerciali leggeri sono più lunghi rispetto a quelli del settore delle autovetture.
In modo analogo, i veicoli commerciali leggeri, come indica il nome stesso, sono principalmente utilizzati a fini commerciali e a differenza delle autovetture, presentano meno possibilità di essere modificati nella forma o nel peso per cercare di ridurre le emissioni.
Il miglior modo per realizzare questo obiettivo con i veicoli commerciali leggeri consiste nel modificare i motori e la meccanica del veicolo, un processo molto più lungo e costoso rispetto al semplice intervento sulla carrozzeria o alla riduzione del peso del veicolo.
È inoltre opportuno osservare che l'impiego del diesel è già molto più diffuso nel settore dei veicoli commerciali leggeri rispetto al settore delle autovetture.
Quando la Commissione ha pubblicato la proposta iniziale, molti costruttori hanno precisato che non avrebbero accettato meno di 160 g CO2/km, una quantità che a propria volta ha stupito la maggior parte di noi al Parlamento in quanto troppo indulgente e compiacente.
Alla fine, l'accordo raggiunto e oggetto della discussione odierna prevede il ragionevole compromesso di 147 g CO2/km.
Alla luce dei maggiori costi per diminuire l'anidride carbonica (CO2) nei veicoli commerciali leggeri rispetto alle automobili e considerando i necessari cicli di produzione e sviluppo più lunghi, ritengo che la proposta offra un buon equilibrio tra miglioramento delle norme ambientali da una parte e la definizione di un obiettivo realistico e raggiungibile per il settore dei veicoli commerciali leggeri dall'altra.
Il fatto che, raggiungendo questo compromesso, veniamo accusati da un lato di essere eccessivamente a favore dell'industria e dall'altro troppo rispettosi dell'ambiente, mi induce a pensare che sia stato individuato il giusto equilibrio.
Un aspetto della proposta presentata dalla Commissione, ritenuta inapplicabile da tutti i gruppi, riguardava la questione estremamente complessa dei veicoli costruiti in più fasi.
È chiaramente ingiusto penalizzare i costruttori del veicolo di base quando non sono responsabili di quanto accade al mezzo nelle fasi successive della produzione.
Il pacchetto che si trova dinanzi a voi oggi comprende una proposta molto ragionevole, secondo cui la Commissione dovrà rivedere la questione prima della fine dell'anno e gettare le basi per tale revisione.
A mio avviso il pacchetto oggetto dei negoziati e che sarà presentato oggi al Parlamento come emendamento 58 rappresenta il miglior risultato possibile.
Sono lieto di avere il sostegno della maggior parte dei principali gruppi politici, almeno spero.
Il pacchetto crea un equilibrio tra la necessità di migliorare le norme ambientali e il bisogno di obiettivi realistici e raggiungibili che non pregiudichino l'industria manifatturiera né mettano a repentaglio i posti di lavoro nell'Unione.
In linea generale, non appoggio gli accordi in prima lettura e ritengo sia meglio evitarli nei limiti del possibile.
In questo caso, tuttavia, un accordo in prima lettura fornirà chiarezza e certezza ad un settore che ancora sta soffrendo in seguito alla crisi economica globale, dettando al contempo gli standard per le norme ambientali severe ma giuste che noi tutti stiamo aspettando,auspichiamo.
Mi auguro che gli onorevoli colleghi si uniscano a me nel sostenere il pacchetto di oggi.
membro della Commissione. - (EN) Signor Presidente, desidero congratularmi innanzi tutto con il relatore, l'onorevole Callanan, e con i relatori ombra per l'impegno profuso nel raggiungimento di un accordo sulla proposta della Commissione in materia di veicoli commerciali leggeri.
In seguito alla flessione economica, come evidenziato dall'onorevole Callanan, tali discussioni risultavano piuttosto difficili.
Vorrei essere chiara: il pacchetto di compromesso emerso dalle discussioni interistituzionali è meno ambizioso rispetto alla proposta della Commissione su diversi aspetti.
Innanzi tutto, la piena osservanza degli obiettivi a breve termine è ritardata di un anno e l'entità delle sanzioni per la mancata esecuzione (le indennità per le emissioni in eccesso) è stata ridotta così come il livello di ambizione dell'obiettivo a lungo termine.
Non stupirò quindi dicendo che avrei preferito un risultato più ambizioso e probabilmente molti di voi condividono la mia opinione.
Questo compromesso rappresenta comunque un importante passo avanti, una diminuzione del livello medio delle emissioni dei veicoli commerciali leggeri a 147 g CO2/km rispetto al valore di riferimento del 2007 di 203 g CO2/km entro il 2020.
Questo consentirà una diminuzione del 28 per cento in 13 anni delle emissioni medie del parco veicoli commerciali leggeri.
Alla luce della prevista crescita nella domanda di veicoli commerciali leggeri, una maggiore efficienza contribuirà in modo essenziale alla riduzione delle emissioni dei trasporti.
Il compromesso genererà inoltre un risparmio netto permanente per i consumatori, soprattutto piccole e medie imprese, di oltre 2 200 euro per veicolo.
Gli obiettivi stimoleranno l'innovazione nell'industria e consentiranno ai costruttori di trarre vantaggio dalla transizione verso una economia a basse emissioni di carbonio, aumentando la propria competitività a lungo termine.
Non dimentichiamo che il presente regolamento deve fornire ai costruttori il "vantaggio del pioniere” nei mercati mondiali, che saranno presumibilmente interessati da altre norme simili per le emissioni di CO2 e da un prevedibile aumento della domanda di veicoli efficienti.
Questo regolamento colmerà inoltre il significativo divario normativo tra automobili e veicoli commerciali leggeri, minimizzando eventuali effetti distorsivi sul regolamento relativo alle emissioni di CO2 nelle autovetture.
Gli autoveicoli grandi non potranno sottrarsi alle norme per le emissioni di CO2 cambiando semplicemente la categoria del mezzo a "veicolo commerciale leggero”, se omologati.
Come sapete, infine, i trasporti producono oggi maggiori emissioni rispetto al 1990, annullando in gran parte le riduzioni ottenute in altri settori.
La situazione non è sostenibile: i trasporti devono dare un contributo essenziale per raggiungere gli obiettivi globali in materia di emissioni di CO2 dell'Unione europea.
Questo regolamento rappresenta uno strumento aggiuntivo per aiutare gli Stati membri a far fronte agli impegni assunti entro il 2020 in materia di riduzioni delle emissioni di CO2 nei settori al di fuori del sistema per lo scambio di quote di emissione dell'Unione europea (ETS).
A mio avviso questo accordo costituisce un'ulteriore prova dell'impegno profuso dall'Unione per il raggiungimento degli obiettivi sul clima e mi auguro che con la votazione di oggi accorderete il vostro sostegno al pacchetto di compromesso.
Signor Presidente, la prima lettura deve rappresentare l'eccezione.
In questo caso è stata possibile in quanto abbiamo raggiunto un compromesso tra le proposte della Commissione, della commissione per l'ambiente, la sanità pubblica e la sicurezza alimentare e della commissione per l'industria, la ricerca e l'energia sulla questione più controversa.
Il fatto di aver avviato i negoziati con un mandato condiviso da tutti i gruppi costituisce l'unica ragione che ci ha consentito di ottenere questo risultato.
Desidero ringraziare l'onorevole Callanan in particolar modo per l'impegno dimostrato.
Possiamo andare fieri dei risultati conseguiti, che coincidono per molti aspetti con la proposta avanzata dalla commissione per l'industria.
Ritengo sia stato avviato un processo ambizioso e realizzabile per l'industria, che offrirà al contempo l'opportunità agli utenti di acquistare veicoli moderni ed economici con minori emissioni di CO2.
Questo vale soprattutto per le piccole e medie imprese, i commercianti, i rivenditori e le microimprese che utilizzano questa tipologia di veicoli.
(Il Presidente interrompe l'oratore)
Il mio dossier per la commissione per l'industria contiene un punto che non è stato incluso, ma che è stato comunque adottato con una esigua maggioranza: la proposta dei limitatori di velocità.
La questione riguarda ora gli Stati membri, i quali devono introdurre la propria legislazione in materia.
Nel complesso, siamo soddisfatti del compromesso e la commissione per l'industria è pronta a sostenere l'intero pacchetto.
Signor Presidente, i trasporti rappresentano indubbiamente un settore per il quale si rende necessaria una riduzione delle emissioni.
Nella nostra corsa verso minori emissioni, non dobbiamo però mettere a repentaglio la competitività delle case automobilistiche europee.
Questa esigenza è particolarmente urgente se si considera la crisi finanziaria in corso e le sue gravi ripercussioni sull'industria automobilistica europea.
In quest'ottica, ritengo che il risultato conseguito di 147 g CO2/km per le emissioni medie dei veicoli commerciali leggeri sia piuttosto ambizioso e attendo con interesse lo studio di fattibilità che la Commissione dovrà redigere sulla base dei risultati aggiornati.
Sto inoltre seguendo con grande attenzione i numerosi sforzi compiuti dalla Commissione e da altri partiti, che ritengono invece che l'obiettivo proposto manchi di ambizione, per riaprire la discussione sull'argomento e modificare quindi il regolamento allo scopo di adottare obiettivi più rigorosi.
Sono convinto che gli attori economici debbano essere certi che la legislazione non sarà oggetto di continue modifiche.
È giunto il momento di lasciare alle case automobilistiche il tempo necessario per lavorare e sviluppare nuovi motori al fine di conformarsi ai regolamenti e ai nuovi obiettivi.
Allo stesso tempo, dobbiamo tenere presente il considerando n. 24 che ritiene opportuno estendere l'impiego di limitatori di velocità anche ai veicoli commerciali leggeri.
Sono lieto che affronteremo questo argomento in particolare e che la discussione sarà di natura pratica e non ideologica.
Onorevoli deputati, dobbiamo attenerci ai limiti di tempo poiché il programma è piuttosto fitto; la votazione si svolgerà a mezzogiorno.
Signor Presidente, oggi rappresento la relatrice ombra della commissione per l'ambiente, la sanità pubblica e la sicurezza alimentare, l'onorevole Weisgerber, che si trova in congedo di maternità.
Noi tutti le facciamo i nostri più sentiti auguri.
L'onorevole ha svolto un eccellente lavoro in merito al presente dossier.
In generale siamo tutti lieti del compromesso, il cui raggiungimento è stato più semplice per quanto riguarda il settore automobilistico, in quanto la questione è meno scottante.
Abbiamo tuttavia affrontato sfide economiche e ambientali significative.
Da un punto di vista di politica climatica, è importante che l'onere sia distribuito equamente lungo tutta la filiera e anche questo settore deve quindi dare il proprio contributo.
Al contempo, dobbiamo essere certi di non logorare troppo questo anello per non causarne la rottura.
Che cosa intendo?
Per le piccole e medie imprese (PMI) assumersi i costi derivanti da simili misure costituisce indubbiamente una sfida importante: le piccole imprese valuteranno attentamente se vale la pena cambiare il vecchio veicolo e investire in uno nuovo.
Ci siamo dovuti concentrare meno sugli aspetti tecnici e più su quelli economici.
In termini tecnici avremmo potuto ottenere molto di più, ma i costi sarebbero chiaramente ricaduti sulle PMI e non avremmo conseguito i risultati sperati.
Dobbiamo attendere alcuni anni per scoprire se questo regolamento è positivo e se saremo in grado di raggiungere effettivamente i livelli di emissioni prefissati.
Se riusciremo a non imporre più sanzioni, allora non avremo ottenuto il nostro obiettivo.
Dobbiamo osservare attentamente lo sviluppo della situazione.
Signor Presidente, onorevoli colleghi, innanzi tutto desidero esprimere la mia gratitudine per la costruttiva cooperazione.
Oggi abbiamo raggiunto un compromesso positivo in termini sia ambientali sia economici.
Nonostante ritenga che avremmo potuto fare di più per quanto riguarda i limiti, non dobbiamo comunque dimenticare che la legislazione che adottiamo oggi è la più severa a livello internazionale per i veicoli commerciali leggeri.
Come appena menzionato dall'onorevole Hedegaard, al di fuori del sistema per lo scambio di emissioni, queste piccole norme settoriali che stiamo introducendo sono estremamente importanti per consentire il raggiungimento degli obiettivi prefissati.
Se i veicoli utilizzano meno carburante, si otterrà un valore aggiunto non solo per il clima ma anche per la qualità dell'aria.
Con un limite di 147 grammi, pari a 5,6 litri di gasolio, i veicoli inquineranno di meno quindi determinando una migliore qualità dell'aria nelle città.
Oggi stiamo compiendo un importante passo avanti.
Il mio gruppo voterà a favore di questo pacchetto di compromesso, poiché include un punto fondamentale: entro il 2014 al più tardi dobbiamo valutare se gli obiettivi che adotteremo oggi sono stati conseguiti e superati o se si rende necessario apportare modifiche nel settore. elemento Questo aspetto costituisce un requisito essenziale per il mio gruppo.
Ho discusso a lungo con il mio collega, l'onorevole Pirillo, sulla natura del presente compromesso e il proprio questo punto rappresentava uno dei principali prerequisiti del pacchetto.
Sono state già formulate alcune osservazioni sulla prima lettura, ma dobbiamo assicurarci che in futuro vengano raggiunti meno accordi di questo tipo.
Nel caso in oggetto la procedura è accettabile poiché i negoziati riguardavano in definitiva solo 2 grammi e non è stato necessario andare in seconda lettura.
Adottando i testi in prima lettura il Parlamento si priva dei propri diritti.
Vi è un altro elemento che desidero menzionare: il ciclo di prova.
È fondamentale avere in futuro un ciclo di prova standardizzato che, mi auguro, entrerà un giorno in vigore in tutto il mondo e che rispecchierà la realtà.
Gli attuali cicli di prova non sono realistici e vanno migliorati.
I negoziati internazionali sono in corso e mi auguro possano concludersi con successo, poiché questo significherebbe che la legislazione riflette i reali cicli di guida.
Desidero nuovamente ringraziare tutte le persone coinvolte.
Oggi è un giorno positivo per la politica climatica e ambientale dell'Unione europea.
Signor Presidente, nell'ambito della discussione sul fatto se sia ragionevole o meno raggiungere un accordo in prima lettura, non dobbiamo attenerci in maniera così rigorosa ai nostri principi, come suggerito da alcuni onorevoli colleghi.
La decisione deve essere subordinata al dossier in questione.
Come procedono le discussioni?
Quanto sono controverse?
Nel caso del regolamento sulle emissioni di CO2 nei veicoli commerciali leggeri, è chiaro che le posizioni delle istituzioni non erano molto distanti.
Non vale generalmente la pena avviare il processo di seconda lettura, se non in caso di un argomento oggetto di accese discussioni, ovvero l'obiettivo a lungo termine.
La Commissione europea non ha mai fornito una spiegazione adeguata e neanche dalle valutazioni d'impatto risulta chiaro come si possa ottenere in maniera economicamente vantaggiosa una riduzione delle emissioni dagli attuali 203 grammi a 135 in 10 anni: queste sono le quantità appena riportate dall'onorevole Hedegaard.
Si tratta di una riduzione del 34 per cento che supera di gran lunga gli obiettivi climatici stabiliti.
Il compito più importante del Parlamento consiste nel ritornare a un obiettivo realistico anche in termini economici e questo è proprio quanto abbiamo fatto.
Sono lieto che l'onorevole Groote abbia appoggiato le mie motivazioni, poiché un livello medio delle emissioni di 147 grammi è lontano dalla proposta originaria della Commissione, ma rappresenta al contempo l'obiettivo di gran lunga più ambizioso adottato a livello mondiale.
Non dobbiamo convincere noi stessi che imporre un limite di emissioni di CO2 per i veicoli commerciali leggeri salverà il clima globale.
Desidero ringraziare tutti, compresi i relatori, per l'impegnativo lavoro svolto.
Sono lieto che sia stata raggiunta un'ampia maggioranza su questo compromesso.
Signor Presidente, vorrei ringraziare il relatore, l'onorevole Callanan, per essere stato estremamente professionale ed esauriente durante la conduzione dei negoziati.
Non desidero tuttavia esprimere i miei ringraziamenti per l'accordo raggiunto.
Noi del gruppo Verde/Alleanza libera europea crediamo che la proposta originaria della Commissione fosse realistica e positiva, ma sfortunatamente l'accordo concluso è troppo debole e non porterà alcun beneficio alla competitività dell'industria automobilistica.
La domanda è quindi: dove venderemo le nostre automobili nel 2020?
Le venderemo in Asia, dove si richiederanno veicoli con un consumo estremamente basso di energia.
Se vogliamo trarre beneficio dalla competitività dell'industria, dobbiamo fissare obiettivi più elevati.
L'accordo non arrecherà alcun vantaggio neanche all'ambiente, poiché anche se ogni veicolo commerciale producesse il 28 per cento in meno di emissioni, è impensabile che il volume del traffico non aumenti entro il 2020.
Inoltre non credo verranno raggiunti nemmeno gli obiettivi di emissione volti ad una riduzione del 30 per cento che presumibilmente conseguiremo nel corso dei negoziati a Durban in Sudafrica.
La situazione, oltretutto, non favorirà nemmeno l'economia, in quanto è inconcepibile che nel 2020 il prezzo della benzina sia di circa 13 corone svedesi, ovvero 1,30 euro al litro.
Il prezzo sarà senza dubbio più alto.
I calcoli sui quali si basava la proposta originaria della Commissione erano più realistici e anche forse quasi troppo elevati per permettere valutazioni economiche efficaci.
Sfortunatamente, tale accordo non costituirà un vantaggio per la competitività, l'economia né per l'ambiente.
Ritengo, al contrario, che il naturale progresso tecnico si spingerà oltre quanto affermato nel presente accordo.
L'orizzonte di pianificazione per l'impresa sarà anzi peggiore, poiché i consumatori nel 2020 richiederanno quasi sicuramente automobili con emissioni inferiori ai 120 g CO2/km.
È un peccato aver ridotto sanzioni per chi non raggiunge gli obiettivi in quanto questo significa che non raggiungeremo neanche il traguardo indicato dalla legislazione, a meno che non si verifichi quanto penso: il conseguimento del nostro scopo per mezzo del progresso naturale.
Lo stesso vale per i supercrediti: ci hanno indotto erroneamente a credere che le emissioni siano più basse rispetto alla realtà se un veicolo elettrico viene conteggiato tre volte.
Per queste motivazioni non possiamo sostenere l'accordo, ma desidero comunque ringraziare tutte le persone coinvolte.
Signor Presidente, vorrei ringraziarla per aver moderato parte della discussione in ceco.
Desidero ringraziare in particolar modo i relatori e il relatore principale, l'onorevole Callanan, per il lavoro svolto.
Le norme oggetto della discussione odierna fanno riferimento alla politica in materia di cambiamenti climatici come la conosciamo dal Parlamento europeo e questa non è la sede per criticare né la politica né il concetto nel suo complesso.
É necessario rendersi conto che si tratta di passi per lo più unilaterali compiuti dal Parlamento europeo che non hanno equivalenti al mondo al di fuori dell'Unione europea.
Dobbiamo valutare quali aspetti potrebbero essere una motivazione ragionevole o un onere eccessivo per le imprese europee e sono convinto che la presente relazione si avvicini al primo criterio.
Da questo punto di vista mi trovo in forte disaccordo con quanto affermato dall'oratore precedente, l'onorevole Schlyter.
La competitività europea non è e non sarà agevolata da un'industria europea zoppicante.
Tutte le prove raccolte sino ad ora indicano che l'industria europea è in ribasso e che si sta spostando oltre i confini comunitari.
Le misure adottate nel settore dei veicoli commerciali leggeri sono di gran lunga più complicate rispetto a quelle del comparto automobilistico e impongono oneri maggiori per le piccole imprese, come già menzionato.
In conclusione, ringrazio tutti i relatori e a mio avviso il compromesso raggiunto rappresenta un eccellente documento.
Signor Presidente, onorevoli colleghi, prima di affrontare il tema dei veicoli commerciali leggeri desidero ricordare che le case automobilistiche europee hanno raggiunto gli obiettivi di emissione di CO2 fissati dall'Unione europea per le automobili diversi anni prima del termine del 2015 adottando le necessarie misure tecniche.
É evidente che i costruttori stavano davvero esagerando quando sono stati negoziati e gli obiettivi e le scadenze per le misure di riduzione di CO2 negli autoveicoli, che sono state poi attenuate.
I costruttori hanno assunto lo stesso atteggiamento nelle loro attività di lobbying in merito agli obiettivi di riduzione di CO2 per i veicoli commerciali leggeri.
Mi chiedo come la maggioranza del Parlamento possa deliberatamente ripetere un simile errore e cedere ancora una volta alle richieste dell'industria automobilistica.
In un'epoca di cambiamenti climatici le questioni più importanti sono la tutela dell'ambiente e la salvaguardia del futuro della razza umana.
Se il Parlamento appoggiasse almeno la proposta della Commissione, consentirebbe all'industria automobilistica europea di essere all'avanguardia nello sviluppo tecnologico e di rimanere quindi competitiva.
La Commissione ha proposto una riduzione di 135 g CO2/km e, in seguito a un periodo di transizione, i costruttori non saranno obbligati a raggiungere tale traguardo sino al 2020.
A mio avviso la proposta era attuabile, ma sotto le pressioni del Consiglio è stato adottato invece a porte chiuse un compromesso inadeguato, secondo il quale le case automobilistiche devono portare le emissioni di CO2 dei veicoli commerciali leggeri solamente a 197 g CO2/km entro il 2020.
Questo debole compromesso rappresenta un regalo all'industria.
I supercrediti, i periodi d'introduzione e i raggruppamenti abbasseranno ulteriormente il limite già di per sé troppo debole.
Le attività di lobbying dei costruttori sugli onorevoli membri di quest'Aula e le pressioni derivanti dai paesi produttori di automobili, ovvero Germania, Francia e Italia, sul Consiglio hanno portato a questo scarso risultato caratterizzato da una serie di lacune.
La presente relazione è inaccettabile e si scontra con gli obiettivi climatici dell'Unione europea, rallentando al contempo l'innovazione tecnica.
Il gruppo confederale della Sinistra unitaria europea/Sinistra verde nordica esprimerà voto contrario a questa relazione.
Signor Presidente, mio padre è un piccolo imprenditore e possiede una società elettrica.
Ha avuto la possibilità di creare questa impresa grazie alle agevolazioni fiscali e alle opportunità offerte dal Primo ministro conservatore ed euroscettico Margaret Thatcher negli anni Ottanta.
Come tutti i piccoli imprenditori mio padre è sovraccaricato da un eccesso di burocrazia e norme, la maggior parte emanata proprio dal Parlamento europeo.
L'impresa di mio padre resta piccola, ma proprio questo tipo di aziende costituisce il fondamento dell'economia britannica, rappresentando uno stupefacente 73 per cento di tutte le imprese nel Regno Unito.
Mio padre guida un furgone e come molti altri piccoli imprenditori procede a fatica a causa della recessione.
Temo seriamente che questa legislazione spingerà le piccole imprese, come quella di mio padre, fuori dal mercato per sempre, poiché prevede un aumento fino a 5 000 euro del prezzo dei veicoli commerciali leggeri.
I piccoli imprenditori non possono permettersi un costo simile in un periodo di dissesto economico.
Gli onorevoli del gruppo socialista hanno affermato che oggi è una giornata positiva per la politica in materia di cambiamenti climatici nell'Unione europea, ma vi garantisco che se questa legislazione dovesse passare sarà un brutto giorno per le piccole imprese in tutto il continente.
(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8 del regolamento)
(EN) Signor Presidente, perché l'onorevole collega non capisce che questa misura è destinata a diminuire il consumo di carburante dei veicoli commerciali leggeri?
Questo significa una riduzione dei costi di guida, miglio dopo miglio, in un periodo in cui i prezzi del carburante hanno raggiunto livelli record: questo aiuta le imprese e non le ostacola.
(EN) Signor Presidente, ancora una volta quest'Aula dimostra di non conoscere assolutamente quanto accade nel mondo reale.
Le persone compiono grandi sforzi là fuori e la legislazione, come è chiaramente emerso, aumenta solamente il costo dei veicoli commerciali leggeri guidati da molti piccoli imprenditori in tutta Europa di almeno 5 000 euro.
Questo è completamente sbagliato e non ce lo possiamo permettere in un periodo di recessione.
(EN) Signor Presidente, nell'ascoltare le discussioni su come estorcere più denaro ai cittadini in nome del cambiamento climatico, sono colpito da due cose.
La prima è che non si parla più di riscaldamento globale.
Anche i membri del Parlamento europeo meno in contatto con la realtà si sono chiaramente resi conto che le denuncie della pseudoscienza e gli inverni rigidi da record nel mondo hanno reso giustamente scettici i cittadini sulla propaganda ingannevole in merito agli orsi polari che affogano.
Il secondo punto riguarda il parcheggio per autovetture sotto di noi: Porsche, Mercedes, BMW, SUV, uno showroom di lusso con consumi esagerati di persone che scuotano la testa verso molti furgoni bianchi e complottano di rendere la carriera lavorativa ancora più dura attraverso limitatori di velocità e sanzioni pecuniarie.
Al Gore, il Principe Carlo, la Shell e la Goldman Sachs si trovano nella posizione di rubare la fortuna proveniente dalle imposte riscosse tramite sovvenzioni erogate agli stabilimenti eolici e lo scambio di quote di emissioni.
Sebbene apprezzi gli sforzi compiuti da alcuni onorevoli membri del Parlamento per contrastare i peggiori eccessi di questa isteria sull'anidride carbonica, la realtà è che chiunque dia credito alla vecchia montatura del riscaldamento globale provocato dall'uomo è complice della più micidiale truffa della storia.
Esatto, micidiale, poiché non sta derubando solamente i cittadini e causando la deindustrializzazione in Occidente, ma al momento centinaia di migliaia bambini poveri al mondo muoiono di fame per questa ragione, in quanto le colture alimentari vengono sostituite da biocarburanti sovvenzionati dai contribuenti.
Questa truffa incrementa i profitti della Monsanto e offre ai membri del Parlamento viaggi completamente spesati in piantagioni di olio di palma in Malesia: questo è giusto?
La riposta è no, soprattutto se si considera che si sta distogliendo l'attenzione dalla crisi reale, che non sono le emissioni di anidride carbonica dei combustibili fossili, bensì la penuria del petrolio che alimenta la nostra civiltà.
Ogni giorno perso a discutere sulle limitazioni delle emissioni del fertilizzante più importante in natura rappresenta una giornata persa nella lotta per il sostentamento di un numero sempre maggiore di persone con meno energia possibile.
Se non si trattasse di una vera tragedia, sarebbe una farsa.
(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8 del regolamento)
(EN) Signor Presidente, l'onorevole Griffin si sbaglia affermando che questo è stato un inverno freddo in tutto il mondo; in realtà lo è stato solo in alcune parti dell'Europa del Nord e in alcune zone centrali degli Stati Uniti.
A livello globale il 2010 è stato uno dei due anni più caldi della storia documentata.
Il fatto che ora qui sia più freddo è piuttosto prevedibile, giustificabile con la spinta verso il basso che l'acqua di scioglimento proveniente dall'Artico esercita sulla corrente del Golfo.
Quindi no, il 2010 è stato un anno molto caldo, il cambiamento climatico è reale e le misure che stiamo adottando sono positive per l'economia.
(EN) Signor Presidente, non so se quest'Aula lo ha notato, ma ieri in Corea vi è stata la nevicata record degli ultimi 100 anni, quindi non si tratta solo di alcune parti del mondo.
Come due anni fa a Copenaghen in concomitanza con la conferenza sui cambiamenti climatici, anche durante la conferenza di Cancún si è registrato il periodo più freddo da decenni.
In secondo luogo, non esiste alcuna prova che attesti un eventuale ostacolo alla corrente del Golfo dovuto all'acqua di scioglimento proveniente dall'Artico.
Non si è registrato assolutamente alcun cambiamento.
In terzo luogo, le sue argomentazioni sarebbero più efficaci se i modelli computerizzati di cambiamento climatico avessero previsto quanto detto un paio di anni fa, ma così non è stato.
Allora ci era stato detto che i nostri figli non avrebbero mai conosciuto la neve: una vera assurdità.
Per quanto riguarda infine le statistiche che rilevano una tendenza al riscaldamento globale, l'elemento fondamentale ignorato da tutti consiste nel fatto che il 65 per cento delle stazioni meteorologiche si trovano entro 10 metri da una fonte di calore artificiale: sono praticamente tutte nelle città.
Il crollo dell'Unione Sovietica ha determinato la chiusura della maggior parte delle stazioni meteorologiche nei luoghi naturalmente freddi provocando la distorsione delle statistiche.
Quest'ultime sono infatti essenzialmente false, poiché le persone, incoraggiate dalle Nazioni Unite, cercano prove del riscaldamento globale causato dall'uomo per imporre le proprie soluzioni.
(FR) Signor Presidente, signora Commissario, innanzi tutto desidero congratularmi con il relatore per aver adottato il presente accordo, raggiunto con difficoltà come chiaramente dimostrato dalle relative discussioni e credo siate tutti concordi.
È fuor di dubbio che il cambiamento climatico esiste; tuttavia le persone non acquistano veicoli commerciali per il semplice piacere di guidarli o per passione.
Sono strumenti di lavoro e quindi l'obiettivo di 147 grammi di CO2 entro il 2020 stabilisce il giusto equilibrio.
Avrei addirittura preferito qualcosa in più, ma abbiamo per lo meno una proposta, a mio avviso, più equilibrata rispetto a quella avanzata inizialmente dalla Commissione.
La proposta originaria infatti avrebbe comportato l'imposizione ai costruttori di obiettivi tecnologici e i relativi costi dell'innovazione avrebbero avuto un significativo impatto finanziario sui consumatori finali, che non vogliamo però penalizzare visto l'eccezionale periodo di crisi che stanno attraversando.
Accolgo comunque con favore l'introduzione di incentivi per la costruzione di veicoli ad alta efficienza e di sanzioni per le case automobilistiche che non raggiungono gli obiettivi.
Si tratta di un vero passo avanti nella giusta direzione.
Sono altresì lieta di constatare l'applicazione di sanzioni e il raggiungimento di una posizione comune: queste sanzioni sono infatti le medesime applicate alle autovetture.
Per questo voterò con piacere a favore della presente relazione.
Signor Presidente, onorevoli colleghi, il passaggio a un'economia a bassa emissione di carbonio e il raggiungimento degli obiettivi indicati nel pacchetto Clima impongono la definizione di norme per regolamentare le emissioni di CO2 in diversi settori, compreso quello automobilistico.
Sono molto soddisfatto del negoziato che ha portato all'accordo con il Consiglio del limite di emissioni a 147 gr/km di CO2 entro il 2020.
Si tratta di un limite realizzabile, oltre a costituire un ottimo equilibrio tra norme ambientali, sociali e industriali.
Spero di aver dato anch'io il mio contributo come relatore ombra in seno alla commissione ITRE.
L'accordo raggiunto tiene conto non solo della crisi economica che sta attraversando il settore ma tiene anche ragionevolmente in considerazione la differenza tra il settore dell'auto da quello dei veicoli commerciali leggeri.
Così com'è avvenuto con il regolamento Cars, anche per i veicoli commerciali leggeri l'industria automobilistica europea saprà sviluppare una tecnologia verde, competitiva e con effetti positivi sull'ambiente.
Mi auguro che sappia altresì cogliere la sfida ambientale per investire ancora di più in innovazione e ricerca.
(EN) Signor Presidente, forse dobbiamo chiederci se avremmo potuto ottenere un risultato migliore con l'introduzione di una norma per ridurre il consumo di carburante dei veicoli commerciali piuttosto che le emissioni di CO2.
Si tratta in sostanza della stessa cosa, ma uno viene visto come un costo per le imprese e l'altro come un risparmio.
L'onorevole Nuttall ha affermato che la presente misura aumenterà il prezzo dei veicoli di 5 000 euro; credo invece che il prezzo non aumenterà neanche di un euro.
Ritorniamo nuovamente sulla questione tra tre anni e vediamo chi ha ragione.
I prezzi del petrolio ammontano oggi a 100 dollari al barile: una cifra più alta rispetto a quella stimata dalla Commissione quando ha condotto le proprie valutazioni.
I potenziali risparmi per le imprese sono maggiori e mi auguro che il Partito popolare europeo lo riconosca.
Quest'ultimo ha parlato per conto delle grandi imprese e dei costruttori e non a nome di tutte le aziende che utilizzano veicoli commerciali leggeri e che necessitano di tecnologie più efficiente sul piano dei consumi di carburante per diminuire i costi.
I costruttori hanno raggiunto un notevole progresso tecnico negli ultimi anni e dobbiamo portare avanti quest'ambizione.
Mi auguro che la Commissione ritorni sulla propria revisione tra un paio di anni, garantendo così una giusta opportunità di realizzare tale ambizione.
(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8 del regolamento)
(EN) Signor Presidente, l'onorevole collega ritiene veramente sia giusto votare una legislazione che aumenterà di fatto il costo dei veicoli?
Entrambi sappiamo che sarà così.
In effetti, spingerà le piccole imprese di Liverpool e Manchester, proprio la sua stessa circoscrizione, fuori dal mercato.
Pensa sia giusto?
Pensa sia moralmente corretto?
È pronto a stare in piedi su quel podio durante le elezioni tra tre anni?
(EN) Signor Presidente, il dipartimento dei trasporti britannico, a nome del governo del Regno Unito, ha condotto una valutazione sugli effetti di questa misura rilevando che i risultati raggiunti sarebbero addirittura più vantaggiosi per le imprese rispetto a quanto stimato dalla Commissione.
I risparmi netti alla guida di un veicolo quando i prezzi del carburante sono a livelli record risultano maggiori se paragonati a qualsiasi aumento nel costo dei veicoli: risparmi netti per le imprese e prezzi più bassi per i consumatori.
L'UKIP è determinato a battersi contro questa soluzione e in questo modo farà pagare più del necessario alle imprese.
Signor Presidente, onorevoli colleghi, la proposta fissava inizialmente per i veicoli commerciali leggeri un limite di emissione a lungo termine di 135 gr/km di CO2 entro il 2020.
Secondo il parere unanime dei costruttori era tecnicamente impossibile rispettare tale limite.
Se il testo fosse approvato così com'era, la riduzione di CO2 sarebbe pari, a livello mondiale, allo 0,00014 percento a fronte un altissimo impatto economico di oltre 45 miliardi euro per la sola Europa che, inevitabilmente, porterebbe a un aumento dei prezzi di circa 3.800 euro in media per veicolo.
Nonostante le criticità, è stato raggiunto un accordo in prima lettura con il Consiglio che fissa il limite di emissione entro il 2020 a 147 gr/km di CO2, salvo fattibilità che la Commissione dovrà verificare entro il gennaio 2013.
Tale decisione è comunque di natura prettamente politica e non tiene minimamente conto delle effettive condizioni industriali, di mercato né dell'interesse del consumatore.
Il nostro voto sarà contrario, in quanto riteniamo che l'impatto economico sia eccessivo rispetto all'insignificante riduzione di emissione di CO2 a livello mondiale.
(ES) Signor Presidente, innanzi tutto desidero congratularmi con il relatore, l'onorevole Callanan, per l'impegnativo lavoro svolto e soprattutto per l'ottimo risultato raggiunto.
È stato tutt'altro che semplice ottenere un accordo in prima lettura su un regolamento così complesso.
L'industria automobilistica è di vitale importanza per l'Unione europea e rappresenta un settore impegnato al conseguimento dell'obiettivo dell'Unione europea di ridurre le emissioni e promuovere l'innovazione tecnologica.
Il presente accordo costituisce un quadro stabile che fornisce certezza giuridica ai costruttori di automobili.
A mio avviso gli obiettivi per ridurre le emissioni al contempo sono realistici e ambiziosi.
I costruttori devono raggiungere il traguardo di 147 g CO2/km entro il 2020 e sono certa ci riusciranno, contribuendo all'obiettivo dell'Unione europea di ridurre le emissioni del 20 per cento entro il 2020.
Esistono anche altri elementi di interesse in questo nuovo regolamento, come i supercrediti e la promozione di carburanti alternativi.
I biocarburanti vengono naturalmente sostenuti in linea con gli obiettivi dell'Unione europea per il 2020 in materia di energie rinnovabili.
Sto evidenziando questo fatto ovvio, perché, se la Commissione continua con le sue proposte esitanti sui biocarburanti, non conseguiremo il nostro obiettivo entro il termine stabilito.
Vorrei concludere congratulandomi con la relatrice ombra del gruppo del Partito popolare europeo (Democratico cristiano) che è appena diventata mamma e che ha lavorato duramente, contribuendo al successo di questo accordo.
(SV) Signor Presidente, desidero innanzi tutto ringraziare il relatore, l'onorevole Callanan, i relatori ombra e tutti gli altri onorevoli colleghi coinvolti nel lavoro su questa direttiva.
Adesso disporremo finalmente di uno strumento normativo per le emissioni dei veicoli commerciali leggeri e questo è importante.
La direttiva deve ora essere introdotta il più rapidamente possibile.
Allo stesso tempo, non siamo intervenuti come molti avrebbero voluto e ritengo sia necessario discutere della questione in modo aperto e onesto.
Stiamo assistendo a una decisione in materia di politica ambientale e industriale chiaramente influenzata dalla crisi economica e dal fatto che molti governi europei, governi conservatori di destra, hanno scelto di rispondere alla crisi economica semplicemente attraverso tagli senza effettuare alcun investimento.
Il risultato di questa politica è una elevata disoccupazione e una scarsa richiesta che colpiscono sia l'industria delle autovetture sia quella dei veicoli commerciali leggeri.
Questo ovviamente potrebbe essere chiamato anche realismo, ma equivale a un adattamento forzato alla crisi economica e a una politica di tagli.
La Commissione è stata persino più ambiziosa anche della commissione per l'ambiente, la sanità pubblica e la sicurezza alimentare del Parlamento, evento alquanto inusuale.
Sono lieta che la presente decisione contenga una revisione degli obiettivi di emissione nel 2014.
Mi auguro che avremo un'altra opportunità per dimostrare la nostra seria intenzione di evitare che la competitività e le nobili ambizioni in ambito di politica climatica si scontrino, cercando invece di far procedere i due settori di pari passo.
(FR) Signor Presidente, signora Commissario, è con riluttanza che voto a favore del compromesso finale.
I negoziati si sono svolti in modo pessimo e a mio avviso questo voto rappresenta una decisione forzata e derivante dal gioco di potere tra Parlamento e Consiglio.
I principali paesi produttori, sostenuti dalla maggioranza dei membri del Parlamento sensibili alle argomentazioni dell'industria, sono riusciti a impedire la realizzazione di un obiettivo ambizioso volto alla riduzione delle emissioni.
Desidero evidenziare che la Commissione ha proposto un traguardo di 135 grammi per chilometro entro il 2020; il Parlamento ha però dimostrato un'ambizione inferiore rispetto alla Commissione e questo è deplorevole.
L'industria automobilistica che si è battuta contro questo testo (abbiamo appena avuto altri esempi in merito) non ha probabilmente capito che c'è tutto da guadagnare nell'introdurre una riduzione delle emissioni, specialmente alla luce dello studio condotto dalla Federazione europea per il trasporto e l'ambiente lo scorso novembre, dimostrato nel quale si dimostra che le soluzioni tecnologiche esistono.
Lo studio evidenzia che le case automobilistiche in Europa nel 2009 hanno ridotto le emissioni di CO2 per gli autoveicoli ad uso privato del 2-10 per cento e che un costruttore giapponese ha quasi raggiunto l'obiettivo sei anni prima.
Voterò a favore del presente compromesso, poiché rimandando alla seconda lettura rischiamo di distruggere questo risultato, per quanto piccolo.
Desidero sottolineare che non stiamo facendo alcun favore ai costruttori difendendo lo status quo e gli enti pubblici, non incoraggiando l'innovazione, vengono meno al proprio ruolo.
Signor Presidente, onorevoli colleghi, il risultato raggiunto è estremamente ambizioso.
Vorrei ricordare che attualmente le emissioni di CO2 per chilometro quadrato di questi veicoli si aggirano intorno ai 200 grammi; una riduzione al 147 percento abbatte dunque tale soglia di più del 25 percento.
Sottolineo inoltre che le riduzioni marginali sono quelle più costose, ragion per cui occorre fare attenzione.
Ritengo altresì non si possano confrontare - come spesso accaduto in quest'Aula - questa particolare categoria di veicoli con quella delle autovetture, in quanto i cicli di produzione sono molto più lunghi e si tratterebbe di un'incidenza dell'1,5 percento soltanto delle emissioni di CO2 di tutto il comparto dei trasporti.
Se non abbiamo centrato l'obiettivo centrale, andremo a penalizzare un settore che ha già subito una brusca diminuzione di oltre il 30 percento, colpendo soprattutto quelle piccole e medie imprese che, appena 12 ore fa, in quest'Aula abbiamo affermato tutti di voler sostenere per il grande ruolo economico e sociale che rappresentano, unico vero motore occupazionale per l'Europa.
Attenzione, quindi!
Mi complimento per il lavoro svolto, ma occorre esercitare un attento monitoraggio.
(NL) Signor Presidente, il testo presentato oggi rappresenta di fatto un compromesso e avremmo voluto fosse un po' più ambizioso in alcuni punti, in particolar modo in riferimento al calendario e al livello delle sanzioni.
D'altro canto, è fondamentale che i limiti di emissione vengano fissati per questa categoria di veicoli, che sembra in parte essere sfuggita al nostro controllo, in quanto esistono già una serie di norme sia per le autovetture sia per i veicoli pesanti.
La tendenza si muove nella giusta direzione, ma, come da lei affermato, il numero di veicoli commerciali leggeri è aumentato in modo significativo negli ultimi anni e sembra continuerà ad aumentare negli anni a venire.
In quanto membro della commissione per i trasporti e il turismo, vorrei ritornare per un attimo ai limiti di velocità.
Noi della commissione abbiamo proposto 120 chilometri orari a partire dal 2018, cosa tutt'altro che irragionevole.
Come sapete esiste già un limite per i veicoli pesanti e a mio avviso, per ragioni sia ambientali sia di sicurezza stradale, è auspicabile convertirlo in legge. debba Questo deve però avvenire a livello europeo, in quanto non ha molto senso affidare il compito agli Stati membri.
Signora Commissario, desidero invitarla a rivedere la questione insieme al suo collega, il Commissario Kallas, presente qui oggi in Aula, a studiarla e ad avanzare una proposta.
A mio avviso questo sarà positivo per le vostre rispettive aree di responsabilità: l'ambiente e la sicurezza stradale.
(DE) Signor Presidente, Commissario Hedegaard, onorevoli colleghi, non ci troviamo qui oggi per tenere una discussione sul clima, ma dobbiamo semplicemente fare il possibile.
Accolgo con favore il compromesso raggiunto: portando le emissioni a 147 grammi per chilometro entro il 2020 stiamo introducendo standard precisi, che creeranno incentivi per lo sviluppo di nuove tecnologie volte ad aumentare l'efficienza energetica e combattere il cambiamento climatico.
Gli utenti dei veicoli beneficeranno a loro volta di queste innovazioni risparmiando carburante e quindi denaro.
I veicoli commerciali leggeri vengono principalmente usati da commercianti, piccole e medie imprese, agricoltori e viticoltori; percorrono di norma brevi distanze e spesso sono guidati per molti anni, fino a che l'azienda non passa al successivo proprietario.
Il costo di questi veicoli deve rimanere gestibile e costi di investimento più elevati devono essere finanziati sulla base dell'efficienza e del risparmio energetico.
L'obiettivo a lungo termine del 2020 lascia abbastanza tempo per periodi di transizione, affinché le organizzazioni per la ricerca e l'industria possano sviluppare e produrre nuovi motori.
Il traguardo che ci siamo prefissati è realistico, attuabile ed efficiente.
Mi auguro di ricevere ampio consenso.
(PL) Signor Presidente, quanti sono coinvolti nel trasporto su strada, i costruttori sia di autovetture sia di veicoli commerciali leggeri, devono dare il proprio contributo per limitare le emissioni di CO2 nel loro settore.
Accolgo quindi con favore il compromesso raggiunto dal Parlamento europeo, dal Consiglio e dalla Commissione, che stabilisce i limiti delle emissioni e sanzioni per la loro mancata osservanza.
Fissare limiti ambiziosi e vincolanti rappresenta una sfida per la potenzialità di innovazione dell'industria automobilistica europea, incentivando la ricerca e l'impegno per lo sviluppo di nuove soluzioni di progettazione per produrre veicoli più ecologici.
Dobbiamo avere tecnologie verdi nostre per evitare di importare veicoli, come è già accaduto con la tecnologia ibrida.
Le decisioni legislative adottate costituiranno uno stimolo adeguato per mobilitare i costruttori europei, che si renderanno conto delle opportunità di sviluppo offerte dalle tecnologie verdi.
(FR) Signor Presidente, innanzi tutto desidero congratularmi con il relatore per la posizione adottata.
Ho inoltre constatato che il Parlamento si trova stretto all'angolo tra la Commissione, molto ambiziosa, e il Consiglio, che come di consueto usa una certa cautela tra gli scettici e i critici sul clima e tra i sostenitori dell'industria e gli ambientalisti.
La proposta rappresenta una posizione equilibrata ma comunque ambiziosa, poiché l'obiettivo di 147 grammi entro il 2020 lascerà all'industria il tempo necessario per realizzare un salto tecnologico, incoraggiandola al contempo ad essere altamente efficiente.
L'estensione del periodo di modifica fino al 2018 risulta positiva e renderà più vantaggiosa la ricerca e la produzione di veicoli non inquinanti.
Vorrei concludere con due osservazioni.
Accolgo con favore il fatto che la proposta sia passata in prima lettura, ma non comprendo appieno i commenti formulati dal nostro onorevole collega poco fa, che avrebbe preferito andare in seconda lettura.
In secondo luogo, come l'onorevole El Khadraoui, deploro l'assenza di dispositivi di limitazione della velocità, in quanto significa che continueremo a essere sorpassati nelle autostrade dagli unici veicoli che non si attengono più ai limiti di velocità, ovvero i veicoli commerciali leggeri.
(RO) Signor Presidente, questo regolamento costituisce un passo avanti verso il graduale conseguimento degli obiettivi di riduzione delle emissioni di CO2 per i veicoli commerciali leggeri in Europa.
Tale traguardo verrà raggiunto creando sistemi di incentivazione per rendere i veicoli più efficienti e imponendo sanzioni sui costruttori che non rispettano questi obiettivi.
La nuova legislazione in materia di riduzione delle emissioni di CO2 non deve mettere a repentaglio la posizione delle case automobilistiche o del cliente, ma deve invece prestare attenzione alle preoccupazioni delle piccole e medie imprese e delle case automobilistiche europee, che richiedono la graduale introduzione di limiti all'inquinamento a partire dal 2015, poiché i veicoli che saranno venduti nel 2014 si trovano già in fase di sviluppo e produzione.
Il limite di 147 grammi rappresenta un compromesso accettabile se paragonato agli altri menzionati.
È necessario tuttavia che la Commissione monitori da vicino le relazioni tra l'industria automobilistica e gli utenti per valutare l'impatto della misura sui prezzi e, per estensione, sull'attività delle piccole imprese.
(PL) Signor Presidente, la produzione di veicoli commerciali leggeri e le relative questioni tecnologiche hanno bisogno di maggiori investimenti, nonché di un piano strategico e di un ciclo produttivo più a lungo termine rispetto alle autovetture.
L'approvazione di un obiettivo a lungo termine era essenziale per garantire all'industria una sicurezza di produzione.
D'altro canto, non dobbiamo trascurare il raggiungimento del limite massimo di 147 g entro il 2020.
Il traguardo iniziale a breve termine di 175 g in vista del conseguimento dell'obiettivo di 147 g entro il 2020 aumenterà in maniera significativa il costo di produzione dei veicoli commerciali leggeri, rendendoli più costosi per molte piccole imprese che li utilizzano come strumento di lavoro quotidiano.
Mi auguro che questa situazione non si traduca in un netto crollo delle vendite di nuovi veicoli, con la conseguente maggiore permanenza sulle strade dei veicoli tecnologicamente più vecchi, responsabili dei livelli più elevati di emissioni.
Signor Presidente, signora Commissario, onorevoli colleghi, il compromesso raggiunto con il Consiglio appare certamente più equilibrato e realistico rispetto alla proposta iniziale della Commissione, talmente ambiziosa da risultare per certi versi utopistica, poiché non teneva in debita considerazione le condizioni industriali e l'impatto sul mercato.
Un ambientalismo troppo ideologico corre sempre il rischio di allontanare risultati concreti, finendo col fare del male all'ambiente.
A mio avviso, l'obiettivo a lungo termine dei 147 gr/km di CO2 entro il 2020, per quanto non ancora ottimale, potrebbe risultare più ragionevole e realistico rispetto a quello inizialmente proposto.
Accolgo inoltre con favore gli incentivi previsti per le innovazioni ecocompatibili ma resta, a mio avviso, un punto critico: quello relativo alla determinazione delle emissioni dei cosiddetti veicoli completi, quelli realizzati cioè in più fasi.
Auspico che la Commissione rispetti l'impegno di presentare una proposta legislativa specifica entro la fine di quest'anno.
(RO) Signor Presidente, accolgo con favore l'eccellente lavoro svolto dall'onorevole Callanan e dal mio collega, l'onorevole Groote, per completare la presente relazione.
Questo regolamento costringerà le case automobilistiche a sviluppare nuove tecnologie verdi e, sebbene sembri imporre ai costruttori un nuovo onere, potrà promuovere la competitività dell'industria automobilistica nel mercato globale, contribuendo al contempo al raggiungimento degli impegni assunti in materia di riduzione delle emissioni di CO2 in linea con la strategia dell'Unione europea.
Gli emendamenti di compromesso adottati lasciano sufficiente tempo ai costruttori per disporre l'applicazione di nuove tecnologie e alla Commissione per sviluppare un meccanismo efficiente che monitori le violazioni delle disposizioni in questo settore.
(PT) Signor Presidente, la gestione dell'innovazione, ovvero la ricerca e lo sviluppo di nuove tecnologie e processi di produzione, la loro applicazione su ampia scala e la scelta del momento opportuno per farlo, devono avere come criteri guida la tutela dell'interesse pubblico, il miglioramento della qualità della vita per i cittadini e la protezione ambientale.
Sono questi principi, e non i miopi interessi commerciali dell'industria e del mondo degli affari, che devono guidare il nostro impegno verso l'innovazione e la gestione della sua applicazione.
Lo stesso vale per le emissioni dei veicoli.
Considerando che al settore dei trasporti è imputata una buona parte delle emissioni di CO2, gran parte degli sforzi compiuti dovrà essere rivolta a questo comparto.
È importante perseguire un aumento dell'efficienza energetica dei veicoli, una riduzione del consumo di carburante e in generale lo sviluppo di tecnologie a bassa emissione di CO2.
Questo è ora possibile grazie agli sviluppi scientifici e tecnici che sin dall'inizio prendono in considerazione l'inesorabile e progressiva penuria di combustibili fossili, fattore di cui è ormai vitale tenere conto.
(FR) Signor Presidente, signora Commissario, sarò breve.
Voterò a favore del presente testo, in quanto il compromesso rappresenta un passo nella giusta direzione.
Mi rammarico tuttavia che non ci si sia spinti oltre, come nella proposta avanzata dal Commissario Hedegaard.
A seguito della discussione e prima della votazione che si terrà tra qualche ora, vorrei sapere da voi in che cosa consistono le procedure che intendete adottare nei prossimi due anni, dato che è prevista una revisione nel 2013, che ci permetterà, come sostiene il nostro relatore di gruppo, l'onorevole Groote, di avanzare rapidamente nella lotta per ridurre l'inquinamento determinato dai veicoli commerciali leggeri.
Questa è la mia domanda per lei, signora Commissario, e so che lei sarà tenace, affinché si compiano progressi nonostante l'azione di lobbying dell'industria, considerata inappropriata da me e da numerosi onorevoli colleghi che si sono espressi sull'argomento.
(DE) Signor Presidente, Commissario Hedegaard, non posso nascondere di appartenere a quel gruppo di persone che avrebbe preferito adottare oggi l'obiettivo di 135 grammi.
Ritengo tuttavia che il compromesso rispecchi la realtà dimostrando che siamo pronti a compiere un serio sforzo comune per limitare e ridurre le emissioni di CO2.
L'Unione europea è recentemente riuscita a ridurre le emissioni totali di CO2 del 9 per cento; le emissioni nel settore dei trasporti sono tuttavia aumentate di circa il 30 per cento.
Anche solo considerando questo aspetto, il passo che compiamo oggi è rivolto nella giusta direzione.
Non lasciamoci però distrarre dai reali problemi del settore dei trasporti, visto l'aumento complessivo del 29 per cento: in altre parole, è necessario focalizzare l'attenzione sullo sviluppo del trasporto pubblico.
Non dobbiamo accrescere l'onere delle piccole e medie imprese, ma al contrario agevolare i pendolari e accelerare la costruzione di ferrovie.
Otterremmo molto di più passando dal trasporto individuale a quello pubblico.
A mio avviso, stiamo compiendo il primo passo nella giusta direzione, in quanto dopo tutto stiamo parlando di una riduzione del 25 per cento.
(NL) Signor Presidente, desidero congratularmi con tutti sebbene avrei preferito un risultato molto più ambizioso.
Molto più ambizioso.
E perché?
Vi fornirò cinque ragioni: maggiore innovazione, più competitività per l'Europa, ovviamente l'ambiente, poiché questo avrebbe potuto preservare le materie prime e sarebbe stato altresì più conveniente per il consumatore.
Noi in Europa dipendiamo dalle importazioni di materie prime per l'energia.
Con una tecnologia più pulita, avremmo risparmiato di più, imprimendo al contempo un enorme slancio alla nostra robusta industria automobilistica per realizzare tecnologie pulite e intelligenti da vendere ovunque nel resto del mondo con un notevole vantaggio sugli altri.
Questa soluzione sarebbe stata più economica ed efficiente, proprio perché dipendiamo molto dalle importazioni e avrebbe peraltro determinato un risparmio per il consumatore.
Il prezzo d'acquisto sarebbe stato più alto, ma in definitiva più conveniente per chilometro, aspetto particolarmente interessante soprattutto per le piccole e medie imprese.
Per gli olandesi, il proverbio "il risparmio comincia dal centesimo” è ancora molto interessante!
(ES) Signor Presidente, vorrei ringraziare i relatori e in particolar modo il nostro relatore ombra, l'onorevole Groote, per la proposta avanzata che incoraggerà la nostra industria a diventare più verde.
A mio avviso, è tuttavia estremamente deplorevole aver perso l'opportunità unica di introdurre i limitatori di velocità, strumenti essenziali per contribuire al miglioramento della qualità dell'aria.
Desidero evidenziare che la direttiva è obbligatoria già da un mese e mezzo, come dimostrano città quali Barcellona, dove la giunta comunale socialista ha fissato il limite di velocità a 80 km orari e si nota già la differenza rispetto a città con giunte conservatrici come Madrid e Valencia, dove la popolazione è ad alto rischio di allergie e malattie respiratorie.
I limitatori di velocità avrebbero contribuito a ridurre questi problemi, ad aumentare la sicurezza stradale e a diminuire le perdite in termini di vite umane.
È deplorevole e confidiamo di raggiungere questo traguardo nelle prossime normative.
membro della Commissione. - (EN) Signor Presidente, desidero innanzi tutto rivolgere una breve osservazione all'onorevole Pargneaux che ha chiesto quale fosse il piano adottato per i prossimi anni.
In primo luogo, come concordato, la Commissione deve valutare i progressi compiuti e accertarsi che le misure siano attuabili.
Questo è quanto convenuto, ma la nostra valutazione di impatto dimostra che sono in effetti attuabili.
Siamo consapevoli del costo e delle conseguenze di qualsiasi nostra azione e del livello che scegliamo di imporre; crediamo siano realizzabili, ma stiamo ovviamente esaminando la questione.
Desidero inoltre evidenziare che riaprire la discussione sull'obiettivo del 2020 potrebbe generare incertezza nella pianificazione ed è quindi necessario precisare che l'obiettivo a lungo termine è stato fissato.
Molti costruttori questo sono soddisfatti di questa decisione, poiché permette loro di definire la pianificazione a lungo termine di cui hanno realmente bisogno, offrendo la necessaria prevedibilità.
Alla fine, le azioni intraprese sono state giudicate in modo positivo e con questo rispondo anche alla domanda e alle preoccupazioni espresse dall'onorevole Vlasák.
Vorrei rivolgere un breve commento all'onorevole Nuttall (non so se è ancora presente in Aula) o meglio al padre, che non ha assolutamente nulla di cui preoccuparsi, se non che suo figlio utilizza cifre prese da una fonte che non conosco.
I costi sono notevolmente inferiori rispetto a quelli indicati dall'onorevole Nuttall e il risparmio per il consumo di carburante è maggiore se paragonato ai costi.
Il padre dell'onorevole Nuttall, alla fine, non risparmierà solo denaro, ma avrebbe un guadagno netto, senza dimenticare che i suoi figli e nipoti avranno un'aria più pulita.
Al contempo, cerchiamo di promuovere l'innovazione in un settore estremamente importante per l'Europa e queste sono le nostre intenzioni.
In conclusione, vorrei dire che beneficiamo dell'ampia esperienza acquisita in materia di legislazione sulle automobili.
Contrariamente al previsto, è emerso che i costruttori erano in grado di conformarsi alla legislazione più velocemente e con meno spese rispetto a quanto affermato.
Non mi sorprenderei se la stessa cosa accadesse con i veicoli commerciali leggeri.
Il regolamento per le automobili è in vigore ed ora è il turno dei veicoli commerciali leggeri.
Apprezzo l'ampio sostegno dimostrato per questo disegno di legge.
Il prossimo punto che dobbiamo analizzare in questo settore riguarda i veicoli commerciali pesanti e guardo con favore ad una cooperazione con il Parlamento europeo.
relatore. - (EN) Signor Presidente, vorrei rispondere brevemente ai molti punti che sono stati sollevati.
L'onorevole Schlyter ha affermato che la misura fosse negativa per l'industria europea, risultando in un maggiore numero di veicoli commerciali leggeri prodotti in Asia.
Non riesco a comprendere la sua osservazione.
Stiamo fissando gli obiettivi di gran lunga più ambiziosi al mondo, più severi rispetto alle norme negli Stati Uniti o a qualsiasi altra norma esistente in Cina o in Estremo Oriente.
L'onorevole Wils ha paragonato il regolamento a quello sulle autovetture.
Ritengo sia un confronto sbagliato.
Le opportunità di ridurre le emissioni nelle automobili sono decisamente superiori in termini di alleggerimento e cambiamento nella miscela dei combustibili.
Esiste già una maggiore presenza del diesel nel mercato dei veicoli commerciali leggeri, che sono, per propria natura, di gran lunga più pratici e vengono acquistati da clienti d'affari.
Temo che l'onorevole Nuttall non sia rimasto sino alla fine della discussione, ma le cifre che ha fornito sono errate.
La misura risulterà in una riduzione complessiva delle spese per molte imprese.
Desidero aggiungere che avrei attribuito maggiore rispetto alle affermazioni avanzate dall'onorevole Nuttall, se il gruppo Europa della Libertà e della Democrazia si fosse degnato di mandare anche un solo rappresentante ad una delle nostre riunioni a tre o a qualsiasi altra riunione ombra per sostenere il loro interesse a nome delle piccole imprese.
(Applausi)
Concludendo, il risultato ottenuto è a mio avviso positivo e crea il giusto equilibrio a favore dei costi per le imprese, ma anche in termini di miglioramento dell'ambiente.
Indipendentemente dalla posizione assunta sul cambiamento climatico, il risparmio di carburante (l'utilizzo di preziose risorse in modo più efficiente) è una elemento molto positivo.
La discussione è chiusa.
La votazione si svolgerà oggi (15 febbraio 2011) alle 12.00.
Dichiarazioni scritte (articolo 149 del regolamento)
L'accordo raggiunto con il Consiglio è il risultato di negoziati complessi di fronte ad intense attività di lobbying da parte dell'industria.
Durante l'intero processo abbiamo resistito a forti pressioni provenienti dai costruttori per indebolire il regolamento e in particolare per ridurre l'ambizione degli obiettivi a lungo termine in materia di riduzione di CO2.
È stata una sfida difficile, poiché molti di noi vedono le case automobilistiche in difficoltà a causa del contesto economico, ma l'esperienza del regolamento sulle autovetture ci ha dimostrato che l'industria automobilistica ha compiuto enormi progressi in termini di innovazione e sviluppo di tecnologie più pulite grazie all'incoraggiamento nella giusta direzione del quadro legislativo.
Volevamo ripetere questo successo con la legislazione sui veicoli commerciali leggeri e questo non solo per ragioni ambientali, ma anche perché un maggiore risparmio di carburante comporterà in definitiva una riduzione dei costi per molte imprese.
Abbiamo un testo di compromesso che, seppur non ambizioso quanto auspicato, porterà ad una significativa riduzione delle emissioni di CO2 dei veicoli commerciali leggeri, contribuendo al raggiungimento delle ambizioni dell'Unione europea in materia di riduzione delle emissioni per il 2020 e oltre.
Desidero congratularmi con il relatore e i relatori ombra per il successo dei negoziati con il Consiglio.
Il settore dei trasporti su strada rappresenta la seconda fonte di emissioni di gas ad effetto serra nell'Unione europea e le emissioni continuano ad aumentare.
Tutti i tipi di veicoli, compresi i veicoli commerciali leggeri, devono essere interessati da regolamenti volti al raggiungimento dell'obiettivo di riduzione delle emissioni, che sarà meglio perseguito in presenza di una legislazione che comprenda l'intera l'Unione europea, piuttosto che norme nazionali con obiettivi diversi.
È quindi necessario unire l'ambizione con il realismo e il buon senso.
Considerando che le piccole e medie imprese (che costituiscono il 99,8 per cento delle aziende e offrono il 67,4 per cento dei posti di lavoro nell'Unione) utilizzeranno con maggiore probabilità i veicoli commerciali leggeri, non dobbiamo perseguire obiettivi che potrebbero metterle a repentaglio.
Accolgo con favore l'obiettivo di 147 g CO2/km per i veicoli commerciali leggeri nuovi nell'Unione europea, se verrà confermata la fattibilità di questa opzione.
Approvo inoltre la decisione di non introdurre un unico limite di velocità europeo per questo tipo di veicoli.
Accolgo con favore la presente misura, poiché è importante mantenere un equilibrio tra la tutela dell'ambiente e la salvaguardia dei posti di lavoro e della competitività delle piccole e medie imprese nell'Unione europea.
1.
Modifica dell'accordo CE-Sud Africa sugli scambi, lo sviluppo e la cooperazione (
1.
Legge sui mezzi d'informazione in Ungheria (
- Prima della votazione:
Signor Presidente, prima di votare come previsto la risoluzione sui mezzi d'informazione in Ungheria, mi preme richiamare l'attenzione degli onorevoli colleghi sugli ultimi sviluppi della situazione e formulare una proposta concreta.
Quattro giorni fa il Parlamento ungherese ha approvato tutte le modifiche richieste dalla Commissione europea, nonostante il voto negativo, peraltro, dei deputati ungheresi socialisti e verdi.
Il Commissario Kroes era presente alla votazione e ha dichiarato che la versione modificata della legge è in linea con la normativa europea e, in particolare, con la Carta dei diritti fondamentali.
Tuttavia la risoluzione dei gruppi di sinistra, che sarà posta in votazione a mezzogiorno, ignora completamente questi fatti.
Il testo è sostanzialmente identico a quello di tre settimane fa e non cita in alcun modo il voto del Parlamento ungherese.
La mia domanda è questa: il Parlamento vive nel mondo reale o in un mondo immaginario?
Questa risoluzione è diretta contro il governo ungherese o contro la Commissione europea, che non ha più nulla in contrario a questa legge?
(Applausi)
In particolare, vorrei chiedere al presidente del gruppo liberale: ha fiducia o non ha fiducia nel Commissario Kroes?
Il gruppo del Partito popolare europeo (Democratico cristiano) ritiene che il Parlamento perderebbe credibilità se approvasse testi che non corrispondono alla realtà.
Dobbiamo diventare teatro di regolamenti di conti politici nazionali?
(Applausi)
Date queste premesse, il Partito Popolare Europeo ritira la propria risoluzione e invita gli altri gruppi a fare altrettanto: è in gioco la credibilità del Parlamento.
Onorevoli colleghi, la proposta è chiarissima.
Da quel che capisco, il Partito popolare europeo (Democratico cristiano) ha ritirato la sua risoluzione.
Abbiamo pertanto un unico testo, presentato da molti dei gruppi politici.
Vorrei pregare i rappresentati dei gruppi politici di pronunciarsi al riguardo.
a nome del gruppo S&D. - (DE) Signor Presidente, onorevoli colleghi, l'onorevole Daul ha parlato di realtà.
Ebbene, è una realtà che il governo o il parlamento ungherese hanno modificato la legge; si tratta di una novità positiva perché ricordo bene la discussione in Aula quando alcuni - compreso lei, onorevole Daul - sostenevano che non fosse necessaria alcuna modifica, che tutto andasse bene.
Improvvisamente, ora sono necessarie modifiche.
(Applausi a sinistra)
Tuttavia, è una realtà anche il fatto - e lo si può pure leggere - che sia il rappresentante per la libertà dei media dell'Organizzazione per la sicurezza e la cooperazione in Europa (OSCE) sia il rappresentante del Consiglio d'Europa sostengano l'insufficienza delle modifiche.
Questa è la realtà, onorevole Daul.
Questa è la realtà.
(Applausi a sinistra)
Ieri sera durante la riunione del nostro gruppo, che ho presieduto, abbiamo discusso la legge e le modifiche giungendo alla medesima conclusione dell'OSCE e del Consiglio d'Europa: sono insufficienti.
Qualunque decisione venga presa oggi - che vinca lei, onorevole Daul, o che vinciamo noi - non rinunceremo a lottare per la libertà dei mezzi d'informazione, onorevole Lange.
Se voi rinunciate, è una vostra scelta.
(Applausi a sinistra)
La libertà dei media è un elemento inviolabile della democrazia.
Vogliamo la democrazia e vogliamo la libertà dei media.
Oggi vi chiediamo dunque di votare di conseguenza.
Sappiamo che alcuni deputati del vostro gruppo sono d'accordo con noi.
Dobbiamo lottare per la libertà dei mezzi d'informazione, in Ungheria come altrove.
(Applausi a sinistra)
Onorevoli deputati, colleghi, da quel che mi pare di capire, i quattro gruppi parlamentari non ritirano la propria dichiarazione.
Potremmo terminare qui la discussione e procedere alla votazione, ma vedo che anche il gruppo dell'Alleanza dei Liberali e dei Democratici per l'Europa al Parlamento europeo desidera rendere una dichiarazione.
Vi invito a prendere la parola.
Signor Presidente, siamo stati direttamente chiamati in causa.
Naturalmente abbiamo fiducia nell'operato del Commissario Kroes.
La sua analisi del diritto secondario è stata esemplare.
Avremmo sperato che la signora Commissario per i diritti umani facesse altrettanto, perché è il problema risiede proprio in questo ambito.
(Applausi a sinistra)
La realtà comprende gli elementi appena citati dall'onorevole Swoboda, vale a dire il fatto che, a parere sia del Consiglio d'Europa sia dell'Organizzazione per la cooperazione e la sicurezza in Europa (OSCE), le modifiche siano insufficienti.
Lo stesso vice Primo ministro ungherese nonché ministro della Funzione pubblica e della giustizia Navracsics ha ammesso che la legge sui mezzi d'informazione non è stata modificata in maniera sostanziale.
Potrei citare la protezione delle fonti giornalistiche, che resta ancora non regolamentata, o la composizione e i poteri dell'autorità per i media.
Tutti questi temi devono essere ancora discussi.
Desidero pertanto dichiarare, a nome del gruppo dell'Alleanza dei Liberali e dei Democratici per l'Europa, che non ritireremo la proposta di risoluzione, anzi chiediamo che si proceda alla votazione.
Onorevoli deputati, ci apprestiamo a votare la risoluzione dei quattro gruppi politici.
Interrogazioni orali e dichiarazioni scritte (presentazione): vedasi processo verbale
Calendario delle prossime sedute: vedasi processo verbale
7.
Crediti all'esportazione che beneficiano di sostegno pubblico (
a nome del gruppo GUE/NGL. - (EN) Signor Presidente, vorrei annunciare che il gruppo GUE/NGL desidera ritirare la votazione per appello nominale in merito alle due sezioni dell'emendamento n.
10.
Signor presidente, dal momento che nel precedente turno di votazioni i relatori ombra e il sottoscritto avevamo deciso di non sottoporre la risoluzione legislativa alla votazione del Parlamento al fine di proseguire i negoziati con il Consiglio, auspichiamo che la votazione da parte del Parlamento si tenga oggi.
2.
Discarico 2009: Mediatore europeo (
1.
Discarico 2009: Sezione III - Commissione (
Accordo interistituzionale su un registro comune per la trasparenza del Parlamento e della Commissione - Modifica del regolamento a seguito della creazione di un registro comune per la trasparenza del Parlamento e della Commissione
L'ordine del giorno reca, in discussione congiunta:
la relazione, presentata dall'onorevole Casini, a nome della commissione per gli affari costituzionali, sulla conclusione di un accordo interistituzionale tra il Parlamento europeo e la Commissione su un Registro comune per la trasparenza, e
la relazione, presentata dall'onorevole Casini, a nome della commissione per gli affari costituzionali, sulla modifica del regolamento del Parlamento europeo a seguito dell'istituzione di un Registro comune per la trasparenza tra il Parlamento europeo e la Commissione.
relatore. - Signora Presidente, signor ministro, signor Commissario, onorevoli colleghi, farò una sola esposizione per entrambe le questioni riguardanti lo stesso oggetto.
Con questa discussione, e la votazione che ne seguirà, si conclude un lavoro e un periodo di negoziato del gruppo di lavoro presieduto dalla presidente Wallis e composto da colleghi di tutti i gruppi politici con la delegazione della Commissione europea, guidata dal Commissario Šefčovič, che ha portato alla redazione di un testo di accordo per l'istituzione di un Registro comune di trasparenza.
La commissione AFCO ha proceduto in pochi mesi alla redazione di questa relazione, licenziando anche un testo di modifiche regolamentari interne.
Personalmente sono rimasto molto sorpreso per l'attenzione dedicata dall'opinione pubblica a questo accordo di trasparenza.
Temo che gli si attribuiscano effetti superiori a quelli in realtà perseguiti.
La trasparenza è la difesa avanzata della correttezza dell'azione politica ma non è lo strumento che colpisce al cuore la corruzione.
I recenti episodi di giornalisti che hanno tentato di corrompere qualche parlamentare potrebbero accadere anche in sedi diverse dagli edifici parlamentari.
D'altro canto, chi vuole corrompere sa bene come si fa a non essere identificabili e i registri non sono quindi un limite assoluto.
Lo strumento adatto è il diritto penale e se quello degli Stati membri non è sufficiente, bisognerà andare a rileggere gli articoli da 82 a 86 del Trattato di Lisbona, riflettere se sia possibile attribuire alla corruzione di parlamentari europei il carattere di reato transfrontaliero o comunque offensivo degli interessi finanziari dell'Unione e valutare se sia il caso di costruire una Procura europea, che oltretutto sarebbe un passo rilevante sul cammino dell'unità.
Il Registro di trasparenza ha un compito più modesto.
In alcuni paesi il termine di lobbista ha un significato negativo mentre in altri l'attività lobbistica viene invece considerata quasi un'attività semipubblica perché informa chi deve decidere su problemi che altrimenti forse non conoscerebbe.
Per il Parlamento europeo questo è particolarmente importante, perché spesso le questioni affrontate dai parlamentari sono assai complesse e tecniche e quasi sempre occorre trovare un punto di equilibrio tra imprese e fra Stati con interessi divergenti.
I lobbisti quindi diventano molto utili.
Li chiameremo dunque non più lobbisti ma portatori di interessi.
Naturalmente, gli interessi possono essere contrapposti ed è bene che sia così.
Io ho fatto il giudice e posso dire che il contraddittorio fra parti opposte è considerato una condizione per scoprire la verità e la giustizia.
Dunque, che ci siano lobbisti o portatori di interessi contrapposti non è male: l'importante è che il giudice - e quindi anche il parlamentare - mantenga la sua libertà di pensiero, la sua indipendenza, la sua onesta ricerca del bene comune.
Per questo è stato istituito il Registro della trasparenza, di comune accordo fra Parlamento e Commissione, auspicando che anche il Consiglio aderisca presto all'accordo.
Chi intende rappresentare gli interessi può accedere liberamente agli uffici, ma deve inserirsi nel Registro dove sono indicati tutti gli elementi che identificano la sua struttura giuridica e finanziaria.
Il Registro è pubblico.
Ci sono anche enti che non perseguono interessi di tipo egoistico ma cercano di collaborare nelle politiche europee in nome di valori generali, come le Chiese, i partiti, le regioni.
Essi non vanno iscritti come tali nel registro: ma se esistono autonomi uffici incaricati esclusivamente del contatto con le istituzioni europee, devono essere indicati nel Registro, sia pure sottoposti a un regime giuridico differenziato rispetto ai portatori di interessi.
Come già ribadito, il nuovo Registro comporta anche una modifica al regolamento, sono dunque due relazioni, ma si tratta comunque di un primo passo verso una più completa trasparenza.
Alcune ipotesi sono già all'esame e potranno essere trasformate in norme dopo una più matura riflessione e perciò in particolare il numero 9 dell'atto che approva l'accordo indica la possibilità che i rapporti rechino l'indicazione dei portatori di interessi incontrati dai parlamentari nel corso dei lavori preparatori della relazione stessa.
Questa apertura ampia verso una possibile revisione mi fa esprimere un parere contrario agli emendamenti che vorrebbero mettere dei vincoli a questa riflessione futura.
Auspico comunque che, oltre a un'adesione all'accordo a breve scadenza da parte del Consiglio, vi sia immediatamente un ampio consenso di questo Parlamento, un'indicazione forte del dovere di trasparenza e anche una guida all'azione.
Spero che la votazione sia pressoché unanime.
Presidente in carica del Consiglio. - (HU) Signora Presidente, signor Commissario, onorevoli deputati, la trasparenza è un principio fondamentale delle istituzioni democratiche, soprattutto per quanto concerne le istituzioni europee, che, come sappiamo, sono spesso accusate di procedure non trasparenti e di esclusione.
Il Consiglio si impegna a fondo per garantire il maggior livello di trasparenza possibile tra le istituzioni e gli organi dell'Unione europea.
Il Consiglio comprende che i cittadini si attendono il rispetto dei più alti standard da parte di coloro che hanno delegato alla gestione dei propri interessi; accogliamo quindi con favore l'iniziativa del Parlamento europeo e del Consiglio di creare un Registro per la trasparenza.
Sono particolarmente soddisfatto delle relazioni presentate dall'onorevole Casini.
Se la Camera le approverà, potremo creare sulla loro base il Registro per la trasparenza nei prossimi mesi.
In questo modo dimostreremo che l'Unione europea non è impegnata a favore della trasparenza solo a parole ma anche nei fatti.
Colgo l'occasione per sottolineare la sono a conoscenza dell'invito al Consiglio a partecipare al Registro per la trasparenza.
Finora, il Consiglio non ha avuto intenzione di partecipare pienamente al processo poiché, diversamente da Parlamento e Commissione, per natura non è soggetto all'attività dei rappresentanti di interessi, che solitamente non contattano il Consiglio in quanto istituzione, ma si rivolgono agli Stati membri.
Ciononostante, ho già spiegato come la mia istituzione intenda prendere parte al Registro e seguirne le attività.
Siamo inoltre disposti a discutere con Parlamento e Commissione di alcuni aspetti del possibile ruolo del Consiglio, chiaramente senza ritardare l'entrata in vigore dell'accordo fra le due istituzioni.
Onorevoli deputati, sulla base della recente decisione del Consiglio, stiamo valutando la possibilità di presentare una dichiarazione politica per inaugurare il Registro in giugno.
Vicepresidente della Commissione. - (EN) Signora Presidente, la trasparenza è fonte di grande interesse e preoccupazione per i cittadini ed è necessario aumentare la legittimità democratica dell'Unione europea.
Sono lieto di informarvi che già oggi vi sono oltre 3 800 iscritti al Registro della Commissione.
Sono fermamente convinto che l'adozione di un Registro comune per la trasparenza costituisca un importante passo in avanti per aumentare la trasparenza dei processi decisionali comunitari e fornire una risposta diretta alle preoccupazioni dei cittadini.
Desidero elogiare lo spirito costruttivo che si è creato all'interno del nostro gruppo di lavoro e ringraziare l'onorevole Wallis, la nostra Presidente odierna, l'onorevole Casini, il nostro relatore, nonché gli onorevoli Leinen e Durant.
Era un gruppo eccellente ed è stato un vero piacere lavorare insieme.
Abbiamo raggiunto, in questo modo, un documento molto equilibrato e pragmatico, un'ipotesi di accordo interistituzionale che presentiamo alla discussione in questa Camera.
Una votazione dall'esito positivo nella giornata di domani consentirà alle nostre due istituzioni di varare congiuntamente il Registro nel mese di giugno.
Sarà senz'altro un forte segnale politico a conferma della nostra determinazione per garantire pratiche etiche e trasparenti a livello europeo.
Il Registro ha l'obiettivo di garantire una maggiore trasparenza ai cittadini per le organizzazioni, le persone giuridiche e i lavoratori autonomi impegnati nell'elaborazione e nell'attuazione delle politiche dell'Unione.
Sono state espresse preoccupazioni riguardo agli enti pubblici regionali e desidero chiarire questo punto.
La questione concerne l'eventuale obbligo di una loro iscrizione al Registro.
Leggendo attentamente il testo si comprende che il Registro non ne rispecchierebbe la vera natura, né il fatto che essi garantiscono una rappresentanza diretta dei cittadini, come stabilito dai sistemi costituzionali.
Un'attenta lettura dei contenuti dell'accordo fornisce chiare garanzie sulla questione; viene infatti esplicitamente che non è prevista la registrazione delle autorità locali, regionali e comunali.
Questo approccio viene confermato nell'Allegato I, dove si indica che le autorità pubbliche registrazione non rientrano nel Registro.
Inoltre, non è richiesta la registrazione dei servizi che costituiscono parte integrante dell'amministrazione, composti da funzionari locali, regionali e comunali e impegnati in attività di carattere costituzionale o istituzionale.
Mi auguro che questa spiegazione possa dissipare le preoccupazioni che mi sono state espresse negli ultimi giorni.
Desidero presentare un'ultima considerazione sulla dimensione interistituzionale.
Ritengo siamo tutti concordi sul fatto che la cooperazione con la Commissione e il Parlamento sarà ulteriormente rinforzata dalla partecipazione del Consiglio.
è quindi doveroso ringraziare, senza riserve, la Presidenza ungherese per aver trasformato l'atteggiamento del Consiglio e per averlo portato a un livello positivo, cercando soluzioni per coordinare nel miglior modo possibile la relazione tra Consiglio, Commissione e Parlamento nella gestione del Registro; il segnale politico lanciato da tre istituzioni che attribuiscono tanta importanza a questo tema e che gestiranno la questione della trasparenza congiuntamente è senz'altro molto forte.
Sono certo che con il sostegno politico delle tre istituzioni, la soglia dei 4 000 iscritti sarà raggiunta in breve tempo.
a nome del gruppo PPE. - (DE) Signora Presidente, Ministro, signor Commissario, la trasparenza è la chiave di volta della democrazia e consente alle persone di sapere chi esercita influenze e come si svolge il processo decisionale.
Dall'entrata in vigore del trattato di Lisbona, il Parlamento europeo ha visto aumentare notevolmente i propri poteri.
Per questo motivo, il nostro modus operandi deve rimanere aperto al dibattito e noi stessi dobbiamo metterci in discussione.
I negoziati tra Parlamento europeo e Commissione in merito al Registro per la trasparenza hanno avuto esito positivo e siamo giunti a un risultato eccellente.
Desidero sottolineare ancora una volta l'importanza di aver definito regolamenti chiari per le autorità locali e regionali, e anche per le chiese, che ne rispecchiano gli interessi.
Desidero aggiungere che l'attività di lobby non è negativa di per sé.
Abbiamo bisogno di pareri esperti sui quali fare affidamento per il nostro lavoro.
È importante che noi, in quanto parlamentari, possiamo valutare una questione liberamente e prendere decisioni in modo indipendente.
Noi deputati abbiamo molto di cui essere fieri.
Se facciamo un'indagine a livello nazionale, possiamo notare che solo pochi Stati membri hanno creato un registro per la trasparenza a questo livello.
Nella mia capitale, Berlino, dove vivo, non esiste un registro simile e per questo dobbiamo ben comprendere l'importanza di questo grande passo in avanti.
Desidero inviare un messaggio al Consiglio: se la presente questione non è un problema per il Consiglio perché i lobbisti hanno scarsa influenza, allora dovrebbe essere ancor più semplice iscriversi al Registro per la trasparenza.
Il Consiglio può riuscire a vincere la propria resistenza interna.
Infine, signora Presidente, vorrei sottolineare che, se davvero vogliamo sfuggire all'influenza dei lobbisti al Parlamento europeo in futuro, sarà necessario maggiore sostegno e un ampliamento dello staff, per conseguire maggiori risultati per i cittadini dell'Unione europea.
a nome del gruppo S&D. - (DE) Signora Presidente, onorevoli colleghi, in primo luogo desidero ringraziare il relatore e quanti hanno partecipato al processo perché domani, dopo votazione, si concluderà finalmente un lungo periodo di duro lavoro.
È un grande giorno per l'Europa, per il Parlamento europeo in quanto istituzione e per la Commissione, perché siamo riusciti a trasformare in realtà il Registro per la trasparenza.
È certamente un risultato importante nel nostro cammino, ma abbiamo ancora molta strada da percorrere.
Desidero occuparmi di due questioni: la prima concerne la non obbligatorietà del Registro, una caratteristica che, ormai, deve essere enunciata chiaramente.
Ho una domanda per la Commissione a questo proposito: la Commissione ha sempre sostenuto l'assenza di un quadro giuridico adeguato per questo tema; è ora disposta a creare detto quadro giuridico, per disporre di un registro obbligatorio in seguito alla revisione?
Sono molto soddisfatto della dichiarazione del Consiglio, nella quale dichiara di non prevedere alcuna difficoltà nell'iscrizione al Registro, come sottolineato dall'onorevole Weber.
Mi auguro che il Consiglio dia seguito a queste affermazioni, perché il Registro sarà davvero completo soltanto se le tre istituzioni dell'Unione europea disporranno di un registro comune e obbligatorio.
Il mio gruppo è favorevole e sosterrà l'emendamento presentato da un altro gruppo, che richiede l'indicazione sul Registro per la trasparenza delle somme di denaro spese per la rappresentanza di interessi.
Per quanto concerne i vari gruppi nazionali di rappresentanza di interessi, è chiaramente espresso che non saranno inclusi nel registro.
Desidero ringraziare i miei colleghi per la volontà dimostrata nel raggiungere un compromesso sulla questione.
Sarebbe stato un pessimo segnale se questi gruppi fossero trattati alla pari dei rappresentanti di interessi di settore o di altre organizzazioni professionali.
a nome del gruppo ALDE. - (EN) Signora Presidente, i recenti scandali hanno portato alla luce del sole il potere che i lobbisti possono avere sul Parlamento; il gruppo liberale accoglie con soddisfazione la razionalizzazione del registro dei rappresentanti di interessi, che crea un sistema chiaro, efficace e obbligatorio che dovrebbe portare a una maggiore trasparenza e a un miglioramento del processo consultivo.
Sono particolarmente soddisfatto del paragrafo 9 della relazione, nel quale di chiede all'Ufficio di Presidenza di elaborare un sistema di tracciabilità legislativa affinché i relatori possano registrare tutti i lobbisti intervenuti nel processo di elaborazione delle proposte di legge.
È un tema delicato, ma rappresenta un importante progresso nel miglioramento della legittimità popolare del Parlamento e della qualità della nostra attività legislativa.
Il sistema sarà completo soltanto con la partecipazione del Consiglio, la seconda Camera del nostro ordinamento; accolgo con favore i primi passi avanti proposti e ringrazio la Presidenza per la dichiarazione presentata questo pomeriggio.
(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8)
(DE) Signora Presidente, desidero ringraziare l'onorevole Duff per aver sollevato la questione della tracciabilità legislativa.
Ritiene che questo approccio, i cui confini devono ancora essere delineati, possa ridurre l'ambito lavorativo del Parlamento europeo e quale ritiene possa essere la portata dell'impatto di detto provvedimento?
(EN) Signora Presidente, a mio avviso si tratta di un esperimento e come tale, in caso di successo, si tradurrà in una pratica sempre più diffusa.
Ad ogni modo, ritengo debba limitarsi ai relatori che hanno la responsabilità di elaborare una legge a nome del Parlamento.
Essi dovrebbero pubblicare i nomi delle persone con le quali hanno svolto incontri ufficiali nel corso del proprio lavoro.
Ritengo che questa pratica promuoverebbe un'attività di lobby intelligente e informata all'interno del Parlamento.
Tutti noi facciamo affidamento sulle specializzazioni e sulle competenze dei professionisti esterni alla Camera per presentare proposte di prima qualità.
Signora Presidente, innanzi tutto desidero ringraziare l'onorevole Casini per il lavoro svolto per il raggiungimento del presente accordo interistituzionale.
I membri della commissione per gli affari costituzionali e della Commissione hanno lavorato intensamente per elaborare una relazione pratica e significativa che aumenterà il livello di trasparenza del processo legislativo.
Signora Presidente, sono lieto che la Presidenza sia occupata da lei oggi; la ringrazio per il lavoro svolto nel corso dei negoziati tra Parlamento e Commissione.
La presente relazione avanza un approccio bilanciato; è molto utile e sono certo che porterà a risultati molto positivi.
Riconosce l'importanza del ruolo svolto dai governi locali e regionali nel processo legislativo europeo e, pertanto, distingue in modo netto tra lobbisti e funzionari dei governi locali e regionali.
Sebbene la presente relazione costituisca un passo nella giusta direzione, dobbiamo percorrere ancora molta strada.
Mi auguro che questo registro, se avrà successo, diventi un registro obbligatorio dei lobbisti.
Concordo con la proposta dell'onorevole Duff, secondo cui i relatori devono elencare i lobbisti con i quali sono entrati in contatto nel corso della stesura della legge.
Senza dubbio i membri di questa Camera sono visti con sospetto dagli elettori.
È importante raggiungere la maggiore trasparenza e apertura possibili.
Desidero aggiungere infine che l'unico problema del presente accordo è la mancanza dell'intervento di un'istituzione.
L'assenza del Consiglio è deludente.
In qualità di colegislatori, gli Stati membri dovrebbero unirsi e partecipare al Registro per raggiungere un processo legislativo davvero trasparente.
a nome del gruppo Verts/ALE. - (DE) Signora Presidente, onorevoli colleghi, la politica è basata sulla fiducia.
I membri di questa Camera sono stati eletti attraverso elezioni libere e segrete dai cittadini degli Stati membri, i quali, giustamente, si attendono da noi il rispetto dei loro interessi, ossia, del bene comune in ogni nostra discussione e decisione, piuttosto che la soddisfazione dei nostri interessi o di terze parti, siano esse aziende o gruppi di interesse.
Siamo coscienti che a Bruxelles, ad esempio, siamo circondati da oltre 10 000 lobbisti professionisti, che svolgono il proprio lavoro alla lettera, ossia cercano di esercitare un'influenza sui membri del Parlamento e della Commissione.
Questo fenomeno non può essere fermato, perché è assolutamente normale (viviamo in una società libera e aperta), ma dobbiamo far sentire la nostra voce all'interno di questa struttura e mantenere la nostra indipendenza.
Non sempre siamo riusciti in questa missione e vi sono stati deputati che hanno infranto queste regole, una delle ragioni principali per cui desideriamo migliorare le nostre norme.
La trasparenza è un prerequisito fondamentale per la fiducia ed è l'obiettivo del nostro lavoro.
In seguito a lunghe negoziazioni, siamo giunti a un accordo con la Commissione sul Registro per la trasparenza, seppure sarebbe stata auspicabile una partecipazione del Consiglio.
Il gruppo Verde/Alleanza libera europea si è battuto a lungo in tal senso.
Siamo lieti e piuttosto fieri del risultato, ma alcuni aspetti non sono comunque del tutto soddisfacenti.
Preferiremmo che il Registro fosse obbligatorio, non solo per quanti lavorano all'interno del Parlamento e della Commissione, ma anche per quanti svolgono la propria attività altrove, ad esempio davanti a un bicchiere di vino in uno dei vari bar di Bruxelles.
Il Registro non deve essere valido soltanto per Parlamento e Commissione, ma anche per il Consiglio.
I dettagli finanziari devono essere resi disponibili ai fini di una maggiore importanza e precisione.
Le somme di denaro in oggetto devono essere conteggiate nello stesso modo, diversamente dalla modalità proposta attualmente, secondo cui le operazioni minori sono misurate in multipli di 50 000 euro, mentre quelle più importanti utilizzano multipli maggiori, rendendo difficile un effettivo conteggio del denaro speso.
Siamo a favore di controlli regolari da parte di un segretariato comune.
Oggi rimane comunque un grande giorno per l'Europa, perché ottiene una maggiore trasparenza.
Desidero ringraziare quanti hanno partecipato al raggiungimento di questo risultato.
a nome del gruppo GUE/NGL. - (DA) Signora Presidente, la presente relazione segna un passo importante verso una maggiore apertura e un registro obbligatorio dei portatori di interessi e di chiunque tenti di influenzare l'Unione europea.
La strada per raggiungere il nostro obiettivo, però, è ancora lunga e, come il caso di deputati corrotti ha dimostrato, dobbiamo fare ordine anche all'interno di questa Camera.
Non è accettabile che i deputati assumano una qualsiasi forma di lavoro retribuito esterno che possa mettere in dubbio la nostra integrità; questo aspetto deve essere chiaro.
Inoltre, dobbiamo disporre di mezzi di controllo e norme efficaci per stabilire le conseguenze di un'infrazione delle regole.
Dobbiamo stabilire regole chiare per la tutela degli informatori, per evitare che vi siano ritorsioni contro di loro.
Attendiamo con interesse la relazione della commissione speciale e, a tal riguardo, prevediamo una revisione dell'accordo in discussione oggi e del regolamento interno del Parlamento.
(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8, del regolamento)
(DE) Signora Presidente, onorevole Søndergaard, desidero domandarle qual è la sua opinione sull'approccio della tracciabilità legislativa e cosa significa, secondo lei, che il Registro per la trasparenza continuerà a non essere obbligatorio, ovvero che continueranno a esistere numerose lacune.
(DA) La ringrazio per la domanda, che mi consente di sottolineare alcuni concetti già espressi, nello specifico che la strada da percorrere per raggiungere il nostro obiettivo è ancora lunga.
Non siamo convinti di averlo già raggiunto, dato che alcuni aspetti sono ancora incompleti.
È evidente che la questione della natura obbligatoria del Registro è fondamentale.
L'idea della tracciabilità digitale in alcuni testi legislativi è positiva e dovremmo attuarla, ma, per funzionare, deve essere obbligatoria.
Come ho detto, è un passo nella giusta direzione e ci auguriamo che, quando il testo dalla commissione speciale sarà presentato e rivisto (come deve avvenire entro due anni), potremo finalmente raggiungere il nostro obiettivo, successo imprescindibile in questo settore.
(EN) Signora Presidente, a quanto pare avremo un Registro per la trasparenza!
Quest'idea nasce, e non è una sorpresa, dal fatto che alcuni intraprendenti giornalisti britannici sono riusciti a dimostrare la facilità con cui alcuni deputati cedano al fascino del denaro.
A quel punto, il Parlamento europeo, proprio come il capo della polizia del film Casablanca, ha dichiarato di essere sconvolto (proprio così, sconvolto) dalla scoperta di un'attività di lobbismo corrotto che avveniva sotto i suoi occhi.
Questo registro presenta tutte le caratteristiche della porta di una stalla, chiusa dopo che il cavallo è fuggito.
Cambierà ben poco, poiché i lobbisti riusciranno sempre a raggiungerci.
Era stato introdotto un sistema volontario di registrazione che ha prodotto scarsi risultati.
Ora concentreremo l'attenzione su questi avvenimenti per un determinato periodo, ma presto tutto sarà dimenticato e ritorneranno i soliti scambi.
Come sempre, chi si comporta in modo onesto dovrà farsi carico del fardello della burocrazia, mentre i disonesti troveranno l'ennesima scorciatoia.
Finché il denaro dei contribuenti continuerà a inondare Bruxelles, vi saranno sempre lobbisti senza scrupoli, attratti come mosche dal miele.
(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8, del regolamento)
(DE) Signor Presidente, onorevole Agnew, sebbene io sia favorevole a uno scambio attivo nel corso delle discussioni, non accetto che le questioni vengano presentate in modo tendenzioso.
Per questo, la invito a correggere la sua ultima affermazione.
Ha appena dichiarato che il Parlamento sta discutendo la presente questione unicamente perché alcuni giornali britannici hanno portato all'attenzione dell'opinione pubblica una storia precisa.
La invito a chiarire al Parlamento e all'opinione pubblica che la discussione di questo tema è iniziata tempo fa e che un Registro di trasparenza era già stato concordato ben prima che degli eventi da lei citati.
(EN) Signor Presidente, questa storia sembra essere stata il catalizzatore che ha dato origine al processo.
Sono comunque contrario alla presenza di parlamentari britannici in questa sede; non capisco perché dobbiamo sopportare che un'istituzione straniera gestisca i nostri affari.
Più ci spostiamo a sud e a est, più la cultura di corruzione diventa marcata.
Questo non mi piace e non voglio che il mio paese vi partecipi.
(DE) Signor Presidente, il Parlamento europeo e tutta l'Unione stanno attraversando un momento difficile in termini di credibilità.
Certamente l'onorevole Häfner non sarà d'accordo, ma, sebbene il Parlamento abbia appena raggiunto un accordo sul Registro per la trasparenza, senz'altro in seguito alle pressioni derivanti dal recente scandalo delle lobby, a mio avviso, il Registro manca ancora di mordente.
Un registro volontario sarebbe fittizio e non offrirebbe maggiore trasparenza né porterebbe il Consiglio dei Ministri ad essere disposto a partecipare; non sarebbero quindi presenti neppure tutti i principali organi legislativi.
Anche se il Consiglio decidesse di partecipare, il Registro presenterebbe ancora molte lacune.
A quanto pare, centinaia di gruppi di esperti lavorano ai documenti ufficiali pubblicati dalla Commissione, eppure l'identità dei membri di questi organi consultivi che si incontrano a porte chiuse rimane un segreto prezioso.
A mio avviso, è necessario non soltanto un registro di tutto il lavoro intrapreso per le aziende o per interessi internazionali, ma anche di ogni attività di lobby da parte di gruppi di interessi quali organizzazioni professionali e sindacati.
I nostri cittadini hanno il diritto di pretendere una totale trasparenza.
(EL) Signor Presidente, desidero congratularmi con l'onorevole Casini per l'ottima e corretta relazione presentata.
Indubbiamente, la questione della trasparenza coinvolge la dignità dei parlamentari; maggiore sarà il numero di provvedimenti di questo tipo, migliore sarà la promozione della trasparenza e di relazioni funzionali tra istituzioni comunitarie e le parti sociali e i gruppi di interesse.
Il nuovo registro, come proposto, tutela la trasparenza attraverso una vasta gamma di contatti istituzionali e si focalizza su rappresentanti di interessi particolari, rappresentanti della società civile e rappresentanti delle autorità pubbliche in diversi capitoli, proponendo una distinzione tra i vari ruoli dei gruppi di interessi e i portavoce ufficiali delle istituzioni.
L'invito a iscriversi al Registro tutela l'identità di gruppi di interessi e lobbisti, riconoscendone l'indipendenza e fornendo loro una collocazione precisa affinché possano interagire in modo diretto e immediato con le istituzioni comunitarie.
La ratifica del trattato di Lisbona ha conferito al Parlamento maggiori poteri, il che attira un numero sempre maggiore di rappresentanti alla ricerca di un intervento istituzionale.
In conclusione, il Registro è al servizio della trasparenza e di un'interazione democratica e pluralistica tra le parti sociali, i cittadini che ci hanno conferito il mandato di parlamentari e le istituzioni comunitarie.
Ovviamente, tutte le istituzioni comunitarie e gli amministratori senior devono prendere parte al Registro.
(ES) Signor Presidente, desidero ringraziare l'onorevole Casini per le relazioni sul Registro per la trasparenza.
Stiamo attraversando una crisi di proporzioni straordinarie, che ci accompagna da tempo e che minaccia di durare ancora a lungo.
Una crisi di questo tipo peggiora le condizioni di vita delle persone e ne riduce le speranze per il futuro.
Quando le crisi economiche ci impediscono di dare legittimità alla politica attraverso risultati positivi, dobbiamo contribuire alla legittimazione attraverso il rispetto scrupoloso dei valori politici che difendiamo: austerità, onestà, vicinanza all'opinione pubblica e trasparenza.
Il presente registro è un passo verso la trasparenza, ma rimane solo un passo.
Concordo con i colleghi che hanno sottolineato l'importanza dell'obbligatorietà del Registro, della partecipazione del Consiglio e della presenza di sanzioni più severe in caso di comportamento irregolare.
(DE) Signor Presidente, onorevoli colleghi, la votazione che avrà luogo domani sul Registro per la trasparenza costituirà un passo importante nella giusta direzione, ma non sarà certo l'ultima volta che tratteremo questo tema.
Sono lieta sia stato scelto un nuovo nome per il registro delle lobby del Parlamento europeo, che risale al 1996, ora denominato Registro per la trasparenza.
Non sono però soddisfatta delle liste delle persone che dovranno registrarsi per ottenere un lasciapassare valido un anno, nelle quali sono incluse istituzioni e organi pubblici.
Come ho affermato in precedenza, posso comprendere la necessità di registrare uno studio legale, ma non comprendo perché organismi politici che non sono e non saranno mai attivi a livello di partiti politici, debbano registrarsi.
In ultima analisi, indipendentemente dalla trasparenza raggiunta, rimane una questione legata alle convinzioni morali di ciascun membro della presente Camera, che definiscono cosa si ritiene giusto, chi incontrare e chi no, chi ascoltare e chi no.
Del resto, le persone ci contattano attraverso molti altri mezzi di comunicazione.
(DE) Signor Presidente, rispettare le proprie convinzioni morali può essere difficile; ritengo si tratti piuttosto di una questione di indipendenza dei deputati di questa Camera.
Certamente, l'attività di lobby diventa un problema se qualcuno cerca di cambiare le convinzioni altri utilizzando qualsiasi mezzo, anche disonesto.
Il problema è che, anche ora, il registro delle lobby copre soltanto 2 800 dei 20 000 lobbisti presenti a Bruxelles.
Un altro problema è dato dal fatto che in questa Camera abbiamo poche possibilità di sviluppare un'effettiva conoscenza qualificata di un tema, problema che potrebbe essere rapidamente risolto attraverso una riconversione di finanziamenti; sosterrei pienamente una simile azione.
Il Registro per la trasparenza può essere una piccola vittoria, ma può anche essere visto come un passo nella stessa direzione intrapresa da Washington D.C., dove esiste da tempo il Lobbying Act on Disclosure (legge sulla divulgazione in materia di lobbying), il che è sicuramente migliore della situazione attuale.
Per quanto mi concerne, dovremmo introdurre quanto prima il concetto di tracciabilità legislativa, unitamente alla tracciabilità digitale legislativa, dichiarando i nomi di tutti i lobbisti con cui entriamo in contatto e precisando i rapporti che ci legano ad essi.
Vi invito a visitare il mio sito web, nel quale ho creato un "conta-lobbisti” che registra ogni contatto di questo tipo, indipendentemente dal fatto che io stia lavorando o meno a un'iniziativa legislativa.
(GA) Signor Presidente, la presente relazione è molto importante perché si focalizza sul nocciolo del lavoro che svolgiamo in Parlamento: elaborare e attuare norme e leggi.
(EN) Come affermato dall'onorevole Casini, il termine "lobbista” non è particolarmente felice, poiché fa pensare a privilegi o corruzione, o ad entrambi, mentre in realtà si tratta di esperti nel proprio settore che coadiuvano il nostro lavoro informandoci delle problematiche e delle sfumature presenti nelle normative in fase di elaborazione.
Io stesso sto partecipando alla redazione di un parere sulla tutela dei dati e il numero di gruppi che mi ha presentato il proprio punto di vista è davvero notevole.
Se dovessi partecipare al Registro, desidererei indicare anche tutte le persone che si sono rivolte a me, perché in questo modo otterremmo una vera trasparenza.
Un registro ufficiale di lobbisti, unitamente a un registro delle persone che hanno svolto attività di lobby nei nostri confronti, garantirebbe maggiore trasparenza, maggiore credibilità e, certamente, maggiore fiducia.
(EN) Signor Presidente, spesso affermiamo che i nostri cittadini non sono a conoscenza dell'aumento dei poteri del Parlamento derivante dal trattato di Lisbona.
Può essere vero, ma sarebbe senz'altro spiacevole, perché invece i lobbisti, o chi si spaccia per tale, come dimostrato recentemente, sono ben consapevoli dei poteri di questo Parlamento.
Partecipiamo, attraverso la codecisione, all'elaborazione delle principali normative europee, il che è positivo poiché rappresentiamo i cittadini europei in quanto unico organo direttamente eletto.
Sebbene questa istituzione sia, e continuerà a essere, una delle più trasparenti dell'Unione, ritengo che da grandi poteri derivino grandi responsabilità, proprio il nostro obiettivo per i mesi futuri.
L'accordo raggiunto con la Commissione non è negativo, ma i lobbisti devono essere obbligati a indicare i propri nomi e i propri interessi reali.
Questo è quanto il Parlamento richiede ai lobbisti che ci contattano e mi auguro che anche altre istituzioni seguano questa linea.
Come è già stato detto, sono copresidente del gruppo di lavoro creato.
Non posso riportare nel dettaglio il contenuto delle nostre discussioni, ma posso assicurarvi che garantiremo che le norme di condotta del Parlamento saranno molto trasparenti e renderanno noi e i nostri cittadini fieri di essere parte di questa straordinaria istituzione.
- (SK) Signor Presidente, inizio il mio intervento lodando i miglioramenti che il presente accordo apporterà alla trasparenza dell'Unione europea, sebbene, francamente, non sia ancora perfetto.
È ad ogni modo positivo che i lobbisti siano ora più incentivati ad iscriversi al registro, poiché in caso contrario non potranno accedere al Parlamento europeo.
Vi sono miglioramenti anche nell'accesso alle informazioni riguardanti i lobbisti, tra cui i loro nomi, e dobbiamo essere lieti del fatto che i rappresentanti di interesse che non rispettano le norme saranno puniti attraverso varie sanzioni, ad esempio l'esclusione dal Registro, e saranno inseriti in una lista nera.
Il problema consiste nel comprendere se le presenti misure siano sufficienti.
Ad esempio, non sono d'accordo con una registrazione obbligatoria de facto quando soltanto i lobbisti registrati possono avere accesso al Parlamento.
Per ottenere un'effettiva trasparenza, la registrazione deve essere obbligatoria de iure e mi auguro che si raggiunga questo risultato nel corso dell'attuale legislatura.
Inoltre, dobbiamo migliorare le norme di presentazione delle relazioni da parte di società di lobbisti in merito alle spese in attività di lobby, dato che il sistema attuale consente loro di dichiarare spese molto inferiori a quelle effettive.
È parimenti importante raggiungere un buon livello di trasparenza sulle fonti finanziarie da cui lobbisti e società di consulenza traggono le proprie entrate.
Concludo invitando i colleghi a non confondere il tema del "Registro per la trasparenza” con quello del "codice di comportamento”, poiché si tratta di due argomenti completamente distinti.
I membri che sono stati vittime, per propria colpa o meno, di finte società di lobby, non devono essere per questo motivati a stabilire le norme di un "Registro per la trasparenza”.
(SV) Signor Presidente, si sono susseguiti oggi numerosi interventi, ma alcune osservazioni meritano di essere ripetute.
Aver finalmente raggiunto un accordo sul registro dei lobbisti è un fatto positivo; molti di noi sono da tempo impegnati in questa causa.
Si tratta, ad ogni modo, di una proposta ancora molto cauta, ma voglio comunque considerarla un primo passo verso lo sviluppo di un ampio principio di accesso al pubblico di tutte le istituzioni comunitarie.
Le dichiarazioni odierne del Consiglio e del Commissario Šefčovič sono molto positive.
Il principio di informazione e trasparenza è uno degli strumenti più potenti per neutralizzare il rischio di violazioni e truffe.
È inoltre un modo di aumentare la fiducia in quanti lavorano nel sistema politico e nella politica in generale.
I passi successivi consistono nell'inclusione di tutte le istituzioni, nell'obbligatorietà del Registro e, come avviene in alcuni paesi scandinavi, nell'istituzione di una forma di tutela degli informatori, che rivestono un ruolo di grande importanza per apertura e trasparenza.
Vi ringrazio.
- (SK) Signor Presidente, accolgo con favore e fornisco il mio pieno sostegno alla creazione di un registro per la trasparenza e di una lista dei lobbisti, sia come organizzazioni sia come rappresentanti indipendenti, che partecipano all'elaborazione e all'attuazione delle politiche dell'Unione, perché un inasprimento degli standard a garanzia della stabilità e dell'integrità della pubblica amministrazione europea e un consolidamento delle norme istituzionali garantiscono il funzionamento democratico dell'UE.
Dall'altro lato, il Registro non deve ostacolare i deputati nello svolgimento del proprio ruolo o nell'incontro di elettori o rappresentanti di enti pubblici a nome degli Stati membri al Parlamento europeo.
Devono esserci norme chiare rivolte ai rappresentanti dei gruppi d'interessi, per garantire un dialogo aperto, trasparente e corretto con quanti aspirino a partecipare all'elaborazione di normative europee e influenzarne il processo.
(EN) Signor Presidente, intervengo in qualità di relatore sul regolamento n.
1049/2011 relativo all'accesso del pubblico ai documenti del Parlamento europeo e, nello spirito di apertura e trasparenza incarnato da questo regolamento, accolgo con favore il presente accordo.
Il testo costituisce un altro passo nella giusta direzione perché apertura e trasparenza sono alla base del processo decisionale democratico e a volte dovremmo essere informati su chi influenza o esercita una pressione eccessiva su politiche, procedimenti e risultati.
Dobbiamo intensificare il nostro lavoro e garantire che trasparenza e integrità del lavoro dei lobbisti a livello europeo siano al massimo livello.
Dobbiamo rendere operativo il nuovo registro quanto prima e, non appena ciò avverrà, tutte le persone e organizzazioni che rientrano interessate dovranno fornire informazioni corrette e aggiornate, in modo da conoscere quali sono le influenze esercitate e su quali processi.
Desidero infine citare Jana Mittermaier, di Transparency International: "Il nuovo registro sarà un banco di prova per l'impegno a una maggiore apertura di tutte le parti coinvolte nell'attività di lobby”.
Non avrei potuto dirlo in modo più sintetico.
(ES) Signor Presidente, il XXI secolo è il secolo di Internet, il di WikiLeaks e dell'apertura istituzionale: significa trasparenza e partecipazione dei cittadini, che devono prendere parte all'elaborazione delle nostre decisioni.
Dobbiamo decidere insieme e il nostro lavoro deve quindi avere un carattere proattivo.
Non possiamo semplicemente aspettare che lobby e gruppi di interessi ci facciano pressione: dobbiamo sforzarci di avvicinarci all'opinione pubblica e ascoltarla.
Ritengo che il Registro per la trasparenza e la tracciabilità digitale saranno efficaci e, anziché porre limiti o creare paura, offrono una possibilità per migliorare le nostre relazioni e valutare i nostri risultati.
Solo così potremo diventare un Parlamento moderno.
Sono stata responsabile di una relazione e nelle motivazioni ho elencato tutte le persone con cui ho collaborato; si tratta di un modus operandi e di un atteggiamento che dobbiamo distinguere in modo netto dalle azioni irresponsabili cui abbiamo assistito in passato.
(FR) Signor Presidente, desidero unirmi a quanti hanno espresso la propria soddisfazione per il presente testo, a favore del quale sarò lieta di votare domani.
Desidero sottolineare che i recenti scandali cui abbiamo assistito sono tentativi di corruzione e niente altro.
Sebbene si tratti di una questione grave, sono sviluppi recenti.
Avevamo avviato il nostro lavoro ben prima di questi episodi, affrontati in un altro documento legislativo.
Fortunatamente, si tratta di casi isolati.
Ciononostante, sappiamo che numerosi gruppi non lesinano risorse e sforzi per influenzare il processo decisionale nella maggior misura possibile.
Il presente registro, pertanto, rappresenta un passo in avanti nella giusta direzione.
Ho contribuito alla sua elaborazione e sono molto soddisfatta del lavoro svolto.
Il nostro lavoro, però, non è ancora terminato.
Il Registro deve diventare uno strumento dinamico, valutato su base annuale, non rigido.
L'evoluzione della tecnologia e dei mezzi a disposizione dei lobbisti ci obbligherà a un'analisi costante dello strumento per garantirne l'efficacia e per individuare, attraverso una direttiva, chi svolge attività di lobby, per quali importi e in quale modo.
Sono assolutamente a favore dell'impronta ecologica, voglio dire della tracciabilità legislativa, che può derivare dalla pubblicazione del numero di lobbisti e dei nomi delle persone che incontrano, per sapere esattamente chi ha detto cosa e chi ha influenzato chi.
Infine, vi è una differenza fra pubblicare il Registro e spiegarne il funzionamento.
I cittadini devono poter consultare il Registro per utilizzare le informazioni in modo positivo e per comprendere come si svolge il nostro processo decisionale.
Per queste ragioni, il nostro gruppo voterà a favore del testo senza riserve.
(DE) Signor Presidente, l'attività di lobby è uno strumento fondamentale per la partecipazione dei cittadini alla vita politica e per questo è importante prevenirne un uso improprio.
Si rende quindi necessario un Registro per la trasparenza per tutte le istituzioni, non solo Parlamento e Commissione, ma anche per il Consiglio, che del resto è l'istituzione che prende davvero le decisioni.
Per ricapitolare: l'iscrizione deve essere obbligatoria non soltanto per accedere al Parlamento, del resto i lobbisti non cercano contatti solo all'interno di questo edificio, ma molto più spesso nei ristoranti, ai ricevimenti o in palestra.
Desidero affrontare il tema della trasparenza in relazione ai partiti politici.
Anche se si tratta di partiti composti da un unico membro, che agiscono in modo individuale cercando di presentarsi quanto più immacolati possibile, questi partiti o persone devono dimostrare un adeguato livello di trasparenza.
Devono garantire trasparenza in relazione ai propri beni, alle richieste di denaro pubblico e ai rimborsi delle spese per campagne elettorali, in altre parole in relazione al denaro effettivamente ricevuto da enti pubblici nei propri paesi durante la propria campagna elettorale.
Queste spese devono essere documentate in modo trasparente.
(PL) Signor Presidente, la ringrazio per avermi dato la parola.
Come molti altri deputati, concordo sul fatto che il Registro costituirà un progresso in termini di trasparenza delle procedure legislative, ma ritengo rappresenti soltanto un primo passo in tale direzione.
Dovremmo prendere in debita considerazione anche altri progressi e altre soluzioni.
A mio avviso, il punto centrale riguarda cosa è consentito ai deputati: gli europarlamentari possono lavorare soltanto all'interno del Parlamento, oppure è concesso loro di intraprendere altre attività parallele?
Personalmente, ritengo che queste attività debbano essere ben definite e limitate al lavoro di ricerca e pubblicazioni scientifiche; attività di altro genere susciterebbero sempre dubbi e sospetti.
(SV) Signor Presidente, il trattato di Lisbona ha aumentato i poteri del Parlamento europeo e, di conseguenza, le sue responsabilità.
La trasparenza del nostro lavoro diventa pertanto fondamentale, considerando che ci occupiamo dell'elaborazione di normative che interessano 500 milioni di persone, oltre alla gestione di ingenti somme di denaro.
Il registro di lobbisti proposto dal presente compromesso è molto valido e mi auguro che si possano fare ulteriori progressi attraverso la tutela degli informatori.
Auspico che ulteriori progressi siano possibili, affinché le informazioni riportate nel registro in merito a passività finanziarie potenziali o proprietà diventino obbligatorie e non più volontarie, come sono attualmente.
Mi auguro, inoltre, che si possa tenere una discussione sulle attività sussidiarie appropriate da un punto di vista etico in presenza di un mandato parlamentare europeo.
Accolgo il presente compromesso con soddisfazione e lo considero un progresso, ma la strada verso la trasparenza, l'apertura e la fiducia democratica è ancora lunga.
Vi ringrazio.
Vicepresidente della Commissione. - (EN) Signor Presidente, l'onorevole Weber ha giustamente affermato che dobbiamo essere fieri della gestione condivisa del Registro per la trasparenza perché, ad eccezione di Stati Uniti e Canada, non conosco altri paesi al di fuori dell'Unione europea che dispongano di un registro simile a quello che stiamo creando.
Mi riferisco anche agli Stati membri.
La principale questione sollevata da molti deputati, in primo luogo dall'onorevole Groote e in seguito dall'onorevole Häfner, riguarda l'obbligatorietà del Registro.
Si tratta di un tema ampiamente discusso all'interno del gruppo di lavoro; il problema consiste nella mancanza di una base giuridica che ci consenta di obbligare aziende, cittadini o rappresentanti di interessi a registrarsi per esercitare la propria professione.
In qualità di amministrazione comunitaria, non possiamo rifiutarci di intrattenere relazioni con uno o più organismi su queste basi.
Abbiamo quindi cercato di fare appello alla motivazione positiva di aziende, organizzazioni e lobby affinché si iscrivano.
Ritengo che i risultati raggiunti siano notevoli perché, con il consenso del Parlamento, stiamo rendendo il presente sistema obbligatorio. Attraverso le azioni congiunte e unitamente al Consiglio, miglioreremo la reputazione e aumenteremo le pressioni in modo tale che nei prossimi due anni potremo vedere i risultati di questo lavoro, acquisendo esperienze aggiuntive per un esame di alta qualità, attraverso il quale decideremo come migliorare ulteriormente il funzionamento del sistema.
Per quanto concerne le richieste di una verifica adeguata dei finanziamenti alle attività di quanti si registrano, posso garantire che la Commissione sta già effettuando controlli a campione su tutti gli iscritti già presenti sul Registro e sono certo che questo monitoraggio aumenterà non appena la gestione del Registro sarà comune.
Gli iscritti possono essere certi che, in caso di scorrettezze, queste saranno rilevati, criticati, corretti nella misura del possibile e non avremo timore nel segnalare i responsabili.
Sono molto lieto che le tre istituzioni stiano portando avanti questo lavoro e lo ribadisco perché numerosi interventi ne hanno sottolineato l'importanza.
Sono certo che, in seguito a questa importante apertura della Presidenza ungherese, non perderemo tempo e avvieremo i negoziati internazionali con il Consiglio quanto prima per raggiungere una gestione comune adeguata del Registro, grazie alla quale le tre istituzioni lavoreranno alla questione con l'obiettivo comune di aumentare la trasparenza della normativa comunitaria.
Affronto ora l'ultima questione presentata da numerosi deputati e descritta dall'onorevole Casini: il Registro per la trasparenza non è la formula magica per contrastare la corruzione.
Sappiamo bene che sono fondamentali alti standard morali, etica, dignità e regole chiare, ma si tratta senz'altro di un ottimo strumento indice della disponibilità degli iscritti a rispettare le regole e a essere trasparenti, del fatto che non hanno nulla da nascondere e che devono essere considerati nostri partner effettivi (un'indicazione fondamentale per tutti noi) lavorando insieme a noi, scambiando informazioni, e che hanno fiducia nella nostra futura comunicazione.
Presidente in carica del Consiglio. - (HU) Signor Presidente, signor Commissario, onorevoli deputati, in qualità di rappresentante di uno Stato membro che sin dal 2006 dispone di una legge che si occupa delle lobby, desidero accogliere con favore la discussione odierna e il fatto che Parlamento e Commissione concordino sulla questione del Registro per la trasparenza.
La trasparenza è sempre stata una questione molto importante per il Consiglio.
Sono lieto di notare che, sebbene non siamo stati in grado di compiere progressi nel 2008 e 2009, siamo ora giunti a una svolta nel corso della Presidenza ungherese, poiché il Consiglio è disposto ad accompagnare i processi e, per quanto possibile, parteciperà alle attività, nella misura stabilita dai futuri negoziati.
Siamo dunque pronti per avviare i negoziati in merito al nostro contributo e, come indicato dal mio discorso di apertura, ribadiremo questa nostra intenzione in una dichiarazione politica che sarà pubblicata nel mese di giugno.
Questo non significa che parteciperemo all'accordo interistituzionale.
La ragione per la quale gli Stati membri possono accettare questa formula ora (che, ripeto, costituisce un notevole progresso rispetto agli anni passati) consiste nel fatto che le organizzazioni di lobbisti non si rivolgono al Consiglio in quanto istituzione europea, vi sono stati soltanto casi sporadici.
Gli obiettivi delle attività di lobby sono piuttosto gli Stati membri, i loro governi e le agenzie governative; il Consiglio non è quindi esposto alle lobby quanto Parlamento o Commissione.
Signor Presidente, signor Commissario, onorevoli deputati, mi auguro che la collaborazione sia efficace e porti a una dichiarazione politica in seguito ai negoziati.
relatore.- Signor Presidente, onorevoli colleghi, desidero fare alcune precisazioni.
Vorrei anch'io sottolineare con forza il fatto che questo accordo è stato concluso molto prima dello scoppio dell'episodio dei giornalisti inglesi.
Purtroppo, questo è un modo di diffondere, attraverso i mezzi d'informazione, delle notizie false.
Ad esempio, uno dei più grandi giornali italiani, il Corriere della Sera, oggi prende in giro oggi l'Europa affermando che ci saremmo mossi in ritardo e solo dopo questi episodi giornalistici.
Il che è falso.
In questo modo si semina ingiustamente sfiducia nei confronti dell'Europa.
L'accordo era già stato raggiunto molto prima.
È semmai questa discussione che avviene con qualche ritardo proprio perché, una volta scoppiato quello scandalo, ci siamo chiesti se si poteva fare il tentativo di arricchire ulteriormente l'accordo; il testo è però rimasto lo stesso.
Questa è la prima precisazione.
La seconda riguarda la questione dell'obbligatorietà.
Il Registro è già obbligatorio.
Chi vuole fare lobby si deve iscrivere nel Registro.
Non riesco a capire cosa voglia dire "obbligatorio": non può significare che tutte le aziende, tutte le imprese o tutti i cittadini si debbano iscrivere in questo Registro.
Non è possibile.
Semmai, è compito dei singoli parlamentari, ove venissero accostati da qualcuno che vuole esercitare pressioni, invitarlo a registrarsi prima di rivolgersi a lui.
La terza osservazione riguarda le possibili future modifiche.
A questo proposito, esiste un gruppo di lavoro, a cui ritengo bisogna lasciare il più ampio spazio.
Concordo sull'opportunità di indicare i lobbisti incontrati nel corso dei lavori ma non so se questo sia un compito solo del relatore o se invece se ne debba investire anche il Presidente.
Concediamo al gruppo di lavoro la libertà di proporre i necessari suggerimenti.
Infine, desidero anch'io ringraziare sia il Commissario, che ha dato un grande contributo alla realizzazione di questo accordo, sia la rappresentante del governo ungherese, anche per le assicurazioni fornite circa la prossima adesione del Consiglio, che ha certamente una sua specificità, perché il Consiglio rappresenta sicuramente la seconda Camera.
Quindi, dotare anche il Consiglio del Registro significa sottolineare meglio che lo schema dell'Europa è costituito da un governo - la Commissione - a da un organo legislativo, costituito sia dai rappresentanti dei cittadini sia dai rappresentanti degli Stati.
Però mi rendo conto che c'è una specificità, giacché il Consiglio dei ministri rappresenta gli Stati.
Sono comunque certo che arriveremo a una conclusione positiva.
La discussione è chiusa.
La votazione di svolgerà mercoledì, 11 maggio 2011.
Dichiarazioni scritte (articolo 149 del regolamento)
, per iscritto. - (EN) Ci vantiamo sempre di essere l'istituzione comunitaria più aperta, ma il recente passato ha dimostrato che, indipendentemente dai vantaggi, questo sistema presenta anche svantaggi.
Sappiamo che i cittadini europei hanno perso e continuano a perdere fiducia nell'Europa e, siamo onesti, in noi parlamentari.
Un ottimo modo per riguadagnare la loro fiducia è essere trasparenti sul nostro lavoro e su quali influenze lo plasmano.
Il Registro comune per la trasparenza che stiamo per approvare oggi, attraverso un voto positivo alle due relazioni presentate, rappresenta un passo importante in questa direzione.
È un primo passo, che non risolverà però tutti i nostri problemi.
Sebbene possa sembrare difficile ora, in futuro dovremo ambire all'iscrizione obbligatoria per tutti i lobbisti.
Questo registro non sostituisce i singoli sforzi di trasparenza, né la necessità di rivalutare il nostro lavoro sul tema.
Accolgo con favore il Registro comune per la trasparenza della Commissione e del Parlamento europeo, almeno in questa forma.
Deve comunque rappresentare soltanto uno dei vari passi verso una maggiore trasparenza del sistema legislativo, che devono valere per le tre istituzioni comunitarie.
Il Parlamento europeo è ovviamente disponibile ad avviare una discussione seria sulle attività di lobby e sulle relative norme, il che costituirà un esempio per quegli Stati membri che ancora non si sono mossi in questa direzione.
Ritengo che il Registro per la trasparenza contribuirà ad aumentare la credibilità dell'ambiente politico, ma le sue effettive conseguenze dipenderanno principalmente dalla volontà di ciascuno di rispettare norme più severe.
, per iscritto. - (NL) Non posso che lodare il fatto che Commissione e Parlamento si uniscano per creare il Registro comune per la trasparenza per lobbisti, centri di studio e altre organizzazioni di rappresentanti di interessi.
Del resto, per ogni fascicolo all'ordine del giorno dobbiamo essere in grado di valutare apertamente i vari gruppi di interessi.
Non vi è nulla di sbagliato in un'organizzazione che difende i propri interessi, a patto che lo faccia in modo aperto ed equilibrato.
Il principio della tracciabilità legislativa, secondo il quale i relatori devono dichiarare con chi sono entrati in contatto nel corso della stesura di una proposta, è una politica positiva, cui avevo già fatto riferimento nella mia relazione sulla sicurezza dei giocattoli.
Provvedimenti chiari che rendano questo principio applicabile su larga scala aumenteranno la trasparenza.
Si tratta inoltre di un ottimo strumento per sfatare il mito dei lobbisti che circola tra l'opinione pubblica, di cui promuoviamo gli interessi in quanto membri del Parlamento europeo.
Il fatto che il Consiglio abbia in ultima analisi espresso la propria disponibilità a unirsi al Registro significa che disporremo di un unico registro per tutti i lobbisti comunitari, obiettivo per il quale, unitamente al Parlamento europeo, lavoriamo da anni.
Pertanto, sostengo il presente approccio.
18.
Relazioni commerciali UE-Giappone (votazione)
(PL) Signor Presidente, con questo emendamento il gruppo PPE vorrebbe cancellare la parola "fermamente” dal paragrafo 2.
Spero non ci siano obiezioni.
Apertura della seduta
1.
Sri Lanka: follow-up della relazione delle Nazioni Unite (discussione)
L'ordine del giorno reca la discussione su sei mozioni di risoluzione sullo Sri Lanka.
Signor Presidente, nella brutale guerra del governo dello Sri Lanka contro la minoranza Tamil, almeno 40 000 Tamil sono stati uccisi nello spazio di poche settimane, mentre centinaia di migliaia di loro sono stati rinchiusi in campi di reclusione all'aria aperta.
Finalmente, la relazione delle Nazioni Unite riconosce pubblicamente i crimini commessi contro la popolazione Tamil.
Non dobbiamo, però, illuderci - purtroppo - che la relazione cambi le condizioni dei Tamil nello Sri Lanka.
Il giorno successivo alla pubblicazione, è stato comunicato che il Segretario generale delle Nazioni Unite avvierà un'indagine internazionale soltanto con il consenso del governo dello Sri Lanka o se lo richiedesse un forum internazionale come il Consiglio di sicurezza estera dell'ONU.
Alla luce della natura del governo dello Sri Lanka, è ovvio che esso non acconsentirà ad alcuna indagine internazionale, il che pone l'accento ancora una volta sulla necessità di condurre campagne a favore di un'inchiesta veramente indipendente sui crimini di guerra, al fine di accertare le responsabilità del regime di Rajapaksa.
Il 18 maggio si terranno proteste in tutto il mondo organizzate da diversi gruppi, incluso il Tamil Solidarity Campaign, per commemorare il secondo anniversario di questa sanguinosa guerra.
Per sconfiggere il regime e lottare per il diritto all'autodeterminazione per i cittadini di lingua Tamil è ancora necessario un impegno congiunto della popolazione singalese e Tamil.
Signor Presidente, è sufficiente ascoltare questi commenti introduttivi per capire perché mi rammarico che oggi si tenga questa discussione, che viene promossa da elementi estremisti della diaspora Tamil, gli stessi che per diversi anni hanno contribuito a sostenere la campagna terroristica LTTE attraverso la loro attività politica, e spesso anche con i proventi di attività criminali.
Le ultime fasi della campagna LTTE sono state senza dubbio terribili.
La relazione Darusman delle Nazioni Unite, che costituisce il contesto immediato della discussione in corso, afferma chiaramente che nelle fasi finali le LTTE hanno utilizzato la popolazione civile come scudo umano, hanno intensificato il reclutamento forzato nelle proprie fila di civili, inclusi i bambini, hanno giustiziato i civili che tentavano di fuggire dalla zona di conflitto e sono ricorsi all'artiglieria nelle vicinanze di sfollati e strutture civili come gli ospedali.
Tutto questo non giustifica il bombardamento di obiettivi civili, ma fornisce la giusta prospettiva e mostra a chi va attribuita la colpa.
Invece di cercare di riconciliare le popolazioni dello Sri Lanka, alcuni tentano di portare avanti una campagna di odio e divisione, nell'ambito della quale la relazione Darusman viene considerata un'arma, con l'obiettivo di mettere esclusivamente il governo dello Sri Lanka sul banco degli imputati.
Tale approccio è malevolo e controproducente.
Il governo dello Sri Lanka e la Commissione hanno istituito la LLRC per investigare le accuse relative ai diritti dell'uomo.
Facciamo il possibile per sostenere loro e le popolazioni dello Sri Lanka, invece di attaccarli.
Signor Presidente, già dalle primissime parole avrete capito tutti che la discussione sarà piuttosto animata e che sono due i punti di vista rappresentati.
Inizierei col dire che il mio gruppo non si allinea né con l'uno né con l'altro, ma semplicemente con la giustizia e la riconciliazione.
Ritengo che nei paesi che hanno attraversato atroci guerre come lo Sri Lanka - ma senza dubbio ve ne sono molti altri - non possa esserci alcuna riconciliazione a meno che non sia fatta giustizia.
Ora, che cosa sostiene la relazione delle Nazioni Unite cui l'onorevole Van Orden fa riferimento?
Ribadisce semplicemente i fatti e chiede l'istituzione di un meccanismo di giustizia internazionale, che come sappiamo deve essere approvato dal governo.
È il minimo.
Come volete avvenga la riconciliazione di un popolo?
È un processo che riguarda entrambi le parti, onorevole Van Orden, non soltanto i Tamil.
Entrambe le parti hanno commesso crimini.
Entrambe le parti sono responsabili.
È da entrambe le parti che va fatta giustizia.
La relazione, inoltre, afferma - e me ne scuso - che la commissione di riconciliazione appena menzionata non ha presentato elementi investigativi di standard sufficientemente elevato.
Temo, infine, che un organo nazionale di giustizia non porti a un chiarimento dei fatti.
Ecco perché, semplicemente e in nome di tutti coloro che hanno sofferto da entrambe le parti, ritengo che quest'Aula non possa fare altro che sostenere la relazione, al fine di fare più chiarezza e arrivare a maggiore giustizia.
Questo è l'unico messaggio che desidero trasmettere oggi.
Probabilmente non avrò utilizzato tutto il tempo concessomi, ma questo è il messaggio essenziale per l'Aula.
Signor Presidente, a febbraio ho visitato lo Sri Lanka con la delegazione per le relazioni con l'Asia meridionale.
Lì, abbiamo testimoniato l'enorme impegno teso a superare le conseguenze di una guerra civile durata 25 anni.
L'Unione europea, le Nazioni Unite e le ONG forniscono assistenza, dallo sminamento da parte della HALO Trust fino alla risistemazione dei Tamil nella loro patria precedente.
Chiediamo al governo nello Sri Lanka di rispondere in modo positivo alle raccomandazioni del gruppo di esperti dell'ONU, che ha rilevato crimini di guerra e crimini contro l'umanità da parte sia dei singalesi che delle LTTE.
È incoraggiante che il governo abbia istituito una commissione con l'obiettivo di affrontare la questione della riconciliazione, istituire una giurisdizione legale, risolvere i problemi linguistici e occuparsi degli ex soldati in prima linea.
La costante disponibilità a cooperare, la volontà di integrare le minoranze e la garanzia del rispetto delle norme giuridiche internazionali costituiscono la base dello sviluppo di un paese che, senza violenza e terrore, ha un vero futuro di fronte a sé.
Facciamo espressamente appello all'Alto rappresentante dell'UE, affinché sostenga gli sforzi in questa direzione.
Signor Presidente, il conflitto nello Sri Lanka sarà anche finito, ma molte domande rimangono senza risposta.
La conclusione di un conflitto non implica necessariamente che esso sia terminato nella mentalità dei cittadini.
La vittoria non equivale alla pace.
Per superare le cicatrici di un conflitto sono necessari tempo, dedizione e soprattutto impegno e una robusta volontà.
La riconciliazione è imperativa, la giustizia vitale per un nuovo inizio.
Il governo dello Sri Lanka, pertanto, deve iniziare immediatamente le indagini sulle violazioni del diritto internazionale umanitario e in materia di diritti dell'uomo.
Entrambe le parti devono essere oggetto di indagini.
Vanno accertate le presunte violazioni alle convenzioni internazionali firmate dallo Sri Lanka, i cui responsabili vanno perseguiti.
Soltanto attraverso indagini trasparenti e oneste e il ripristino della giustizia i cittadini dello Sri Lanka potranno curare le ferite di un conflitto lungo e difficoltoso, e proseguire in pace la propria vita.
Il gruppo ALDE accoglie con favore la relazione e l'iniziativa sullo Sri Lanka del Segretario generale delle Nazioni Unite Ban Ki-moon.
Sosteniamo pienamente le raccomandazioni dell'ONU.
Signor Presidente, il 23 maggio 2009, il Segretario generale delle Nazioni Unite, Ban Ki-moon, e il Presidente dello Sri Lanka, Rajapaksa, hanno siglato una dichiarazione congiunta nella quale lo Sri Lanka si impegnava a garantire l'accertamento delle responsabilità per i presunti crimini di guerra e crimini contro l'umanità commessi durante la guerra conclusasi nel maggio del 2009.
Dopo che il governo dello Sri Lanka non ha onorato l'accordo in questione, il Segretario generale delle Nazioni Unite ha nominato un gruppo di esperti affinché gli fornisse consulenza relativamente alle modalità di un processo di chiarimento della responsabilità.
La relazione, pubblicata di recente, avanzava accuse credibili relative a violazioni delle norme del diritto internazionale sia da parte delle forze governative che delle Tigri per la liberazione della patria Tamil, rilevando la necessità che entrambe le parti si assumano la propria responsabilità.
Il governo dello Sri Lanka ha rifiutato la relazione del gruppo di esperti, definendolo illegale e di parte, il che, a mio parere, costituisce una ragione obiettiva che giustifica ulteriori indagini.
Nel momento in cui viene screditata l'attività apprezzabile e legittima di enti internazionali per i diritti dell'uomo, spetta a quest'Aula attivarsi e difendere il diritto internazionale.
I crimini di guerra non devono mai rimanere impuniti, a prescindere da dove sono stati commessi.
Signor Presidente, la guerra civile nello Sri Lanka è durata 25 anni e si è conclusa con la sconfitta delle Tigri Tamil.
Le ultime fasi del conflitto sono state particolarmente sanguinose e negli ultimi mesi migliaia di persone hanno perso la vita.
Secondo la nuova relazione delle Nazioni Unite, è molto probabile che le Tigri Tamil e le truppe governative siano dichiarate colpevoli delle gravi violazioni dei diritti umani e del diritto internazionale umanitario commesse nelle fasi finali del conflitto.
Le Tigri Tamil sono sospettate di aver aperto il fuoco su civili che cercavano di fuggire.
Il governo ha provocato la morte di civili durante alcuni bombardamenti.
Entrambi sono gravi crimini che non vanno ignorati.
Ecco perché è importante che le Nazioni Unite possano svolgere un'indagine imparziale e trasparente sulla questione.
Purtroppo, il governo dello Sri Lanka non ha permesso che l'indagine proseguisse senza il proprio consenso, a meno che gli Stati membri delle Nazioni Unite non insistano all'unanimità.
È estremamente importante che lo Sri Lanka adotti un approccio costruttivo e sia disposto a cooperare.
Il senso di responsabilità è vitale per il processo di riconciliazione.
L'UE deve sostenere gli sforzi volti a consolidare il senso di responsabilità dello Sri Lanka.
Le conclusioni della relazione Darusman a nome delle Nazioni Unite rilevano il massacro di decine di migliaia di civili, crimini di guerra e crimini contro l'umanità, oltre ad altre terribili violazioni del diritto umanitario, commesse sia dalle Tigri per la liberazione della patria Tamil (LTTE) che dal governo dello Sri Lanka.
Eseguire un'indagine indipendente e consegnare i responsabili alla giustizia non costituisce una scelta politica ma un obbligo ai sensi del diritto internazionale.
La commissione di riconciliazione istituita dal governo non soddisfa i requisiti di base in materia d'indipendenza.
Pertanto, la comunità internazionale - specificatamente l'Unione europea e il Consiglio di sicurezza delle Nazioni Unite - deve offrire il proprio sostegno incondizionato alle raccomandazioni della relazione e adottare misure urgenti al fine di creare un meccanismo internazionale indipendente che monitori le azioni del governo dello Sri Lanka, garantisca che i crimini commessi da entrambe le parti siano oggetto di indagini e faccia giustizia per il popolo dello Sri Lanka.
Signor Presidente, desidero sostenere la presente risoluzione sulle violazioni dei diritti umani e i crimini di guerra commessi nello Sri Lanka.
Oltre a esprimere la nostra solidarietà con le vittime e condannare la violenza, e alla luce delle preoccupazioni riguardo alla mancanza d'indipendenza giuridica, è cruciale promuovere un'indagine seria, imparziale e trasparente che va eseguita da un ente indipendente, affinché s'identifichino e puniscano i responsabili di entrambe le parti del conflitto.
L'impunità per i crimini di guerra deve finire, se vogliamo impedire che si ripetano in futuro.
Nello Sri Lanka la popolazione civile, oltre ad aver subito diverse atrocità, è stata bombardata.
Nel mio paese, settantaquattro anni fa, le truppe di Franco bombardarono la città di Guernica, uccidendo più della metà della sua popolazione, un episodio notoriamente rappresentato da Picasso.
Da allora, Guernica è un simbolo universale di pace e resistenza.
Ciononostante, il desiderio di ognuno è registrare progressi verso la riconciliazione.
Dobbiamo, pertanto, incoraggiare, aiutare e anche indurre il governo dello Sri Lanka a proseguire l'attività di perseguimento giuridico, affinché sia possibile raggiungere una vera pace e la giustizia.
Signor Presidente, la relazione delle Nazioni Unite, pubblicata l'11 aprile, getta luce sui crimini di guerra e sui crimini contro l'umanità commessi in Sri Lanka nel conflitto tra le forze governative di Rajapaksa e il movimenti indipendentista delle Tigri Tamil.
Gli scontri nel maggio e giugno del 2009 hanno portato a crimini di guerra e crimini contro l'umanità, e migliaia di civili hanno perso la vita.
Non possiamo accettare l'impunità dei responsabili e degli autori dei crimini in questione.
Il governo di Rajapaksa ha fatto il possibile per impedire la pubblicazione della relazione dell'ONU, e ne contesta persino le conclusioni.
Nello Sri Lanka, la stampa è imbavagliata e i giornalisti sono soggetti a intimidazioni e detenzione arbitraria.
L'accesso al principale sito Internet d'informazioni dell'opposizione è stato bloccato dalle autorità giudiziarie, mentre l'accesso ai campi profughi continua a essere estremamente limitato, anche per le Nazioni Unite.
La minoranza Tamil è vittima di un genocidio che non si annuncia per nome.
Dobbiamo inviare con urgenza osservatori del Parlamento europeo nel nord dello Sri Lanka per verificare che cosa stia effettivamente accadendo e riaffermare il principio dell'autodeterminazione dei popoli.
(L'oratore accetta di rispondere a due interrogazioni "cartellino blu” ai sensi dell'articolo 149, paragrafo 8, del regolamento)
(EN) Signor Presidente: stavo ascoltando direttamente in francese e il termine utilizzato è stato "génocide”, che significa "genocidio” e ha un significato particolare nel diritto internazionale.
Se fosse stato questo l'intento del governo dello Sri Lanka, perché, allora, sono stati recentemente rilasciati 200 000 prigionieri Tamil?
È assurdo accusare di genocidio il governo dello Sri Lanka.
Spero che l'onorevole collega ritratti la propria dichiarazione.
(FR) Onorevole Tannock, ho utilizzato il termine in questione come metafora per descrivere il fenomeno.
Ho, comunque, chiarito che non era il termine adatto.
I fatti vanno accertati.
In ogni caso, quanto sta succedendo alla minoranza Tamil non può semplicemente passare come atto banale.
(EN) Signor Presidente, l'oratrice che mi ha preceduto ha affermato di invitare una specie di commissione a recarsi in Sri Lanka per verificare che cosa succede in loco.
Vorrei ricordarle che la delegazione per l'Asia meridionale è appena stata in Sri Lanka - e vedo che numerosi membri della delegazione siedono oggi in Aula.
Anche l'onorevole Mann ha menzionato la visita in questione; l'oratrice che mi ha preceduto non sta, evidentemente, ascoltando quanto succede nella discussione in corso.
Alcuni deputati si sono recati in Sri Lanka, conoscono il paese e la situazione.
Non riesco a capire da dove l'onorevole Delli abbia preso tutte queste sciocchezze.
(FR) Ha ragione, abbiamo già inviato una missione e ne riconosco la natura formidabile, dal momento che se n'è occupato lei in prima persona.
Ciononostante, dobbiamo anche esercitare pressione, il che significa che operazioni di questo tipo vanno assolutamente ripetute.
Signor Presidente, lo Sri Lanka è un paese devastato.
La guerra civile si è ufficialmente conclusa quasi due anni fa, e conosciamo bene le condizioni in cui si è verificata.
Nel paese, le Nazioni Unite hanno miserabilmente fallito.
Le relazioni delle organizzazioni non governative sono schiaccianti.
Migliaia di civili sono stati uccisi tra il gennaio e il maggio 2009.
Entrambe le parti si sono macchiate di atrocità, ma sembra appurato che le forze filogovernative abbiano consapevolmente bombardato delle zone in cui avevano incoraggiato la popolazione civile a rifugiarsi.
Da allora, il governo dello Sri Lanka tenta di discolparsi e impedire l'accesso alla giustizia da parte di coloro che devono essere considerati, come minimo, vittime di crimini di guerra.
Non ha smesso di cercare di sottostimare il numero di civili presenti nelle zone di conflitto, persino privandoli nel contempo di qualsiasi aiuto umanitario, inclusi gli alimenti, l'acqua e l'assistenza sanitaria.
Le Tigri Tamil detengono parte della responsabilità in questi orrori.
Hanno reclutato soldati bambini e utilizzato come scudo umano la popolazione civile, ma ciò non riduce in alcun modo la responsabilità delle autorità governative in loco.
Non giustifica niente.
Le Nazioni Unite hanno atteso a lungo prima di denunciare la situazione nel paese.
Quel che è peggio, il governo dello Sri Lanka ha intensificato le proprie macchinazioni per impedire la pubblicazione, in particolare, dell'ultima relazione e per far sì che le sue conclusioni fossero rifiutate.
Non possiamo fare altro che accogliere con favore la relazione dell'11 aprile.
La risoluzione che discutiamo quest'oggi si muove nella direzione giusta.
Da parte mia, avrei desiderato che si spingesse ancora più in là.
È giunta l'ora che la giustizia internazionale compia il proprio lavoro, nello Sri Lanka come altrove.
Signor Presidente, il lungo conflitto militare tra le forze governative e i gruppi armati delle Tigri per la liberazione della patria Tamil, che ha avuto conseguenze crudeli per la popolazione civile residente nelle zone coinvolte, si è concluso nel 2009.
Dopo la fine della guerra, il Presidente dello Sri Lanka, Mahinda Rajapaksa, promise di indagare tutte le presunte violazioni del diritto internazionale militare e umanitario commesse durante il conflitto armato.
La relazione delle Nazioni Unite pubblicata nell'aprile di quest'anno afferma che entrambe le parti coinvolte nel conflitto hanno condotto operazioni militari senza adottare misure a tutela dei diritti e della vita della popolazione civile.
Ciononostante, due anni dopo la fine della guerra, gli organi competenti in Sri Lanka non hanno consegnato alla giustizia i responsabili delle gravi violazioni del diritto umanitario.
Le autorità giudiziarie in molti casi non sono attive, quindi dobbiamo sostenere, attraverso la risoluzione, gli sforzi dell'ONU volti a consolidare la legge e accertare le responsabilità dell'uccisione e della tortura di migliaia di civili durante i violenti scontri tra le Tigri per la liberazione della patria Tamil e le forze governative in Sri Lanka.
(PL) Signor Presidente, i drammatici avvenimenti dello Sri Lanka descritti nella relazione ONU mostrano il tipo di problemi che possono essere causati dai conflitti armati.
Ciò che è accaduto lì è un'ulteriore dimostrazione che ricorrere alla violenza e alla forza delle armi per risolvere le differenze genera altri enormi problemi.
In Europa si riflette da secoli sul concetto di guerra giusta.
L'aspetto particolarmente doloroso è che nel mondo moderno anche una guerra che teoricamente è giusta comporta inevitabilmente la sofferenza ingiustificata di vittime innocenti, e ciò indipendentemente dalla definizione che diamo a "guerra giusta”.
Nel caso dello Sri Lanka, dati sempre più consistenti mostrano che non si è trattato di una guerra giusta per nessuna delle parti coinvolte.
Non sempre il vincitore ha ragione, anche se cerca sempre di dimostrare di aver ragione.
Se deve effettivamente esserci una riconciliazione, come ha dichiarato il governo dello Sri Lanka, allora la base di tale riconciliazione deve essere costituita dalla verità su cosa è successo durante la lotta contro le Tigri Tamil.
Non vi sarà alcuna riconciliazione genuina senza la denuncia dei crimini di guerra che sono stati commessi, indipendentemente dalla parte che li ha commessi.
Non vi sarà alcune riconciliazione se le parti considerano tabù i propri peccati, non permettendo che se ne parli.
(EN) Signor Presidente, molti dei presenti in quest'Aula si sono occupati della dimensione politica dello Sri Lanka, e in particolare della politica della diaspora in Sri Lanka e della comunità Tamil.
Oggi discutiamo di una relazione del gruppo di esperti del Segretario generale sul chiarimento delle responsabilità in Sri Lanka.
Non ho ancora sentito nessuno dei presenti in Aula gettare dubbi sull'intrinseca integrità della relazione in questione.
Ho letto la relazione e ne ho parlato a molti, di entrambe le parti.
Se diciamo che la relazione va lasciata sul tavolo, e che non vanno condotte indagini su ciò che è accaduto tra gennaio e maggio, e quindi non va lasciata via libera alle indagini sulle numerose accuse rivolte a entrambe le parti, che senso ha allora avere una relazione di questo tipo?
Effettivamente, mi sembra convincente che un'organizzazione della diaspora della comunità Tamil, il Global Tamil Forum, abbia affermato, ribadendolo con enfasi, che anche le accuse credibili contro le LTTE devono essere oggetto d'indagini.
Abbiamo una relazione cui dovrebbe seguire un follow-up, e mi esprimo fermamente a favore della necessità di un genuino processo di chiarimento delle responsabilità che porti pace, giustizia e riconciliazione in Sri Lanka in seguito a quella che sarà un'indagine dolorosa, ma che deve tenersi.
(EN) Signor Presidente, è terribile che durante il lungo conflitto militare in Sri Lanka conclusosi nel 2009 abbiano perso la vita quasi 100 000 persone, incluse decine di migliaia di civili, la maggior parte dei quali è deceduta durante la fase finale del conflitto.
La comunità internazionale dovrebbe richiedere una solida indagine internazionale delle denunce credibili relative alle atrocità coinvolte da entrambe le parti.
È un peccato che paesi come la Cina e la Russia si siano opposti alla discussione della questione in seno al Consiglio di sicurezza delle Nazioni Unite e al fatto che il Segretario generale dell'ONU intraprendesse un'azione più decisa al fine di investigare i crimini commessi.
Il gruppo di esperti delle Nazioni Unite ha chiaramente indicato che sia il governo dello Sri Lanka che i ribelli Tamil si sono macchiati di gravi violazioni del diritto internazionale umanitario e in materia di diritti umani, in alcuni casi forse con crimini di guerra e crimini contro l'umanità.
Sostengo pienamente, quindi, l'immediata istituzione di un meccanismo di giustizia internazionale, come proposto nella relazione delle Nazioni Unite.
(FI) Signor Presidente, signor Commissario, dalla relazione delle Nazioni Unite emerge che negli ultimi sanguinosi mesi di guerra civile in Sri Lanka, durata 25 anni, migliaia di civili hanno perso la vita sotto il fuoco dell'artiglieria dei soldati del governo.
L'ONU ha anche affermato che i ribelli Tamil hanno utilizzato come scudo umano più di 300 000 civili e hanno aperto il fuoco contro i civili che tentavano di fuggire.
Entrambe le parti, quindi, hanno gravemente violato le leggi internazionali in materia di diritti umani e di situazioni di guerra.
È ora importante che siano avviati i negoziati di riconciliazione, affinché le Nazioni Unite possano eseguire un'indagine imparziale e indipendente dei crimini di guerra.
La risoluzione del Parlamento è formulata in modo equilibrato e incoraggerà le parti a raggiungere la riconciliazione e ripristinare la pace.
(RO) Signor Presidente, le conclusioni della relazione dell'ONU pubblicata il 25 aprile 2011 muovono pesanti accuse relative alle numerose violazioni dei diritti umani e delle norme del diritto internazionale, sia da parte del governo dello Sri Lanka che dalle forze ribelli sconfitte nel conflitto civile durato più di 28 anni.
In effetti, la relazione afferma che le forze governative hanno ucciso decine di migliaia di civili bombardando aree popolate, ospedali o persino centri di assistenza umanitaria di proprietà delle Nazioni Unite.
D'altro canto, le forze ribelli hanno utilizzato come scudo umano numerosi civili, mentre chi tentava di fuggire dalla zona di conflitto veniva giustiziato sul momento.
Come gli onorevoli deputati che mi hanno preceduto, anche io ritengo necessario creare un meccanismo internazionale indipendente che indaghi sui crimini di guerra nel paese, nonché su tutte le altre gravi violazioni dei diritti umani.
È necessaria un'indagine imparziale e trasparente, che chiarisca a chi va attribuita la responsabilità dei crimini che hanno sconvolto la comunità internazionale.
(EN) Signor Presidente, oltre a tutte le conclusioni presentate, questa relazione ben documentata ci mostra che, ancora una volta, la prima vittima della guerra è la verità.
La relazione, però, fallisce nel delineare le politiche necessarie per guarire le ferite della nazione.
Troppi paesi, per troppo tempo, hanno fatto finta di non vedere ciò che stava succedendo.
Sono ora necessarie le giuste politiche, grazie a uno sforzo concertato della comunità internazionale, al fine di arrivare alla liberazione e alla giustizia per tutti coloro che sono stati coinvolti in modo così terribile.
(EN) Signor Presidente, l'onorevole Watson ha ragione quando afferma che la prima vittima di ogni guerra, e in particolare di questa, è la verità.
Dobbiamo, inoltre, ammettere ovviamente che anche la popolazione civile è una vittima in questo tipo di conflitti, e il gruppo di esperti delle Nazioni Unite ha mostrato chiaramente che la responsabilità è di entrambe le parti: soprattutto da quella del governo, ma anche da quella delle Tigri per la liberazione della patria Tamil, ed entrambe devono essere oggetto di indagini.
Ciò che sosteniamo è che è molto improbabile che l'indagine risulti essere adeguata se la commissione d'inchiesta appartiene al governo.
Chiediamo una commissione indipendente che indaghi sulle accuse, identificate dal gruppo delle Nazioni Unite, di crimini di guerra e crimini contro l'umanità.
Se non ne comprendiamo la necessità non arriveremo ad alcuna soluzione, perché la pace sarà ripristinata soltanto quando sarà fatta giustizia, il che è possibile esclusivamente sulla base della verità, e la verità sarà accertata soltanto se istituiremo un'indagine indipendente.
(EN) Signor Presidente, finalmente lo Sri Lanka si gode la pace dopo un quarto di secolo d'insurrezioni terroriste, e la relazione delle Nazioni Unite sulla sconfitta delle Tigri Tamil da parte dell'esercito cingalese è ricca di critiche ma povera di fatti sostanziali e dimostrati.
L'approccio assunto nella relazione sembra essere quello di sminuire gli sforzi intrapresi al momento dal governo dello Sri Lanka al fine di promuovere la verità e la comprensione, non da ultimo attraverso la commissione per la riconciliazione (Lessons Learned and Reconciliation Commission), e il rilascio di più di 200 000 prigionieri Tamil che si trovavano in reclusione.
Ogni atrocità deliberata dell'esercito nei confronti dei civili va, ovviamente, punita.
Sono d'accordo, ma non vi sono prove chiare che dimostrino come si sia trattato di una politica governativa deliberata.
Vorrei ricordare all'Aula che le LTTE rifiutarono un'offerta di resa supervisionata a livello internazionale e come strategia di uscita preferirono, invece, un bagno di sangue, il che è raccapricciante.
Le conseguenze attuali dell'ambivalenza della comunità internazionale nei confronti dello Sri Lanka sono chiare: una perdita d'influenza e l'inabilità di orientare gli sviluppi.
La Cina, nel frattempo, è scesa in campo, diventando il migliore amico dello Sri Lanka, nonché suo difensore in seno alle Nazioni Unite.
Penso non serva nemmeno ricordare agli onorevoli colleghi qual è l'approccio della Cina ai diritti umani.
Signor Presidente, il 25 aprile 2011, le Nazioni Unite hanno pubblicato la relazione consultiva del gruppo di esperti per il chiarimento delle responsabilità in relazione al conflitto armato nello Sri Lanka nominato dal Segretario generale dell'ONU.
Il gruppo ha giudicato credibili accuse che, se provate, indicherebbero che tanto il governo dello Sri Lanka quanto le LTTE hanno commesso una molteplicità di gravi violazioni del diritto internazionale umanitario e del diritto internazionale in materia di diritti umani, alcune delle quali costituirebbero crimini di guerra e crimini contro l'umanità.
Il gruppo di esperti formula, inoltre, una serie di raccomandazioni rivolte al Segretario generale delle Nazioni Unite e al governo dello Sri Lanka che, nelle parole del gruppo stesso, serviranno come quadro per un impegno continuo e costruttivo tra il Segretario generale e il governo dello Sri Lanka relativamente al chiarimento delle responsabilità.
Tali raccomandazioni includono l'avvio di indagini genuine da parte del governo dello Sri Lanka e l'istituzione di un meccanismo internazionale indipendente da parte del Segretario generale dell'ONU.
Le Nazioni Unite hanno affermato che il Segretario generale sta esaminando con attenzione le relazioni, raccomandazioni e conclusioni, e l'Alto Commissario delle Nazioni Unite per i diritti dell'uomo ha esortato il governo dello Sri Lanka ad adottare con rapidità le misure suggerite dal gruppo di esperti e garantire la giustizia.
Il governo dello Sri Lanka, da parte sua, ha rifiutato la relazione senza mezzi termini.
All'inizio della settimana, l'Alto rappresentante Catherine Ashton ha rilasciato una dichiarazione a nome dell'Unione europea che ribadisce il parere UE secondo cui un processo indipendente a verifica di queste accuse estremamente serie contribuirà al rafforzamento del processo di riconciliazione e garantirà una pace e una sicurezza durature in Sri Lanka.
L'Alto rappresentante ha sottolineato che la questione del chiarimento delle responsabilità deve essere considerata un elemento essenziale del processo di riconciliazione nazionale.
L'UE, pertanto, spera che il governo dello Sri Lanka riconosca gli obiettivi costruttivi della relazione e lo incoraggia a impegnarsi con il Segretario generale delle Nazioni Unite per quanto riguarda il suo contenuto.
La discussione è chiusa.
La votazione si svolgerà a breve.
Dichiarazioni scritte (articolo 149 del regolamento)
Signor Presidente, il conflitto tra il governo dello Sri Lanka e le Tigri per la liberazione della patria Tamil (LTTE) si è concluso nel maggio 2009 e ha portato a più di 90 000 vittime.
Numerosi cingalesi sfollati a causa della violenza nel proprio paese sono tornati alle loro case in seguito alla fine delle ostilità.
Ciononostante, vi sono ancora 75 000 profughi che continuano a condurre una vita difficile in campi situati nel Tamil Nadu, in India.
Lo Sri Lanka deve superare una doppia sfida.
Deve riprendersi da una lunga crisi.
La relazione degli esperti delle Nazioni Unite, pubblicato il 25 aprile, ha ritenuto credibili le accuse di violazioni del diritto internazionale umanitario e in materia di diritti dell'uomo.
Nell'interesse della giustizia e della riconciliazione in Sri Lanka, è essenziale istituire un'indagine imparziale, trasparente e indipendente.
Il paese deve anche prepararsi ai numerosi disastri naturali, come inondazioni, smottamenti, cicloni e anche periodi di siccità cui è esposto.
Firma di atti adottati in conformità della procedura legislativa ordinaria: vedasi processo verbale
Comunicazione della Presidenza
Onorevoli deputati, comunico che, in relazione all'ordine di evacuazione pervenuto oggi, durante il turno di votazioni, tutte le dichiarazioni di posizione adottate con il turno di votazioni odierno saranno ascoltate domani, unitamente alle dichiarazioni di voto di domani.
Domani completeremo anche le votazioni previste oggi che non si sono tenute.
Mi riferisco alla votazione in corso nel momento in cui abbiamo sospeso i lavori: essa riprenderà esattamente dallo stesso punto in cui è stata sospesa, in modo da garantire la massima continuità.
Benvenuto
Sono appena stato informato che il Sottosegretario generale delle Nazioni Unite, Muhammad Shaaban, è presente nella tribuna d'onore.
Do il benvenuto al rappresentante delle Nazioni Unite.
Investire nel futuro: un nuovo quadro finanziario pluriennale (QFP) per un'Europa competitiva, sostenibile e inclusiva (seguito della discussione)
Proseguiamo ora con la discussione sulla relazione dell'onorevole Garriga Polledo su un nuovo quadro finanziario pluriennale (QFP) per un'Europa competitiva, sostenibile e inclusiva.
(FR) Signor Presidente, la relazione dell'onorevole Garriga Polledo - che ringrazio e con il quale mi congratulo per il suo lavoro - è un'ambiziosa sintesi volta al futuro.
La relazione invoca lo stanziamento di risorse più cospicue che consentano all'Unione europea di realizzare con maggiore efficacia gli obiettivi previsti dal trattato di Lisbona.
Essa affronta con decisione il problema delle risorse proprie, e di conseguenza l'interrogativo della reale libertà di cui gode la nostra istituzione nel suo atto politico fondamentale, ossia il voto sul proprio bilancio.
La relazione propone di estendere ed espandere le politiche comuni e in particolare la politica di coesione, che in passato ha contribuito in misura essenziale a fare dell'Unione europea un modello di cooperazione e comprensione tra i popoli, e può continuare a svolgere il medesimo ruolo in futuro.
Con il futuro quadro finanziario pluriennale, se si seguiranno le indicazioni del Parlamento europeo, la politica di coesione potrà passare a una nuova fase grazie alla creazione di regioni intermedie.
Proponiamo perciò per questo fondo un nuovo pacchetto che rafforzi la parità di opportunità fra tutti i territori europei, indipendentemente dal loro passato dal punto di vista economico e dai loro svantaggi rispetto alle regioni più sviluppate e ancora, indipendentemente dalla loro vulnerabilità alla crisi economica attuale o a eventuali crisi future.
La coesione tra i diversi territori dell'Unione europea è un fondamentale obiettivo strategico da cui dipende il futuro stesso dell'Unione europea.
Le proposte formulate costituiscono un passo nella direzione giusta e, se avranno un seguito concreto, gettano una solida base per il futuro.
Signor Presidente, il voto sulla relazione dell'onorevole Garriga Polledo ci pone di fronte a una scelta semplicissima: la scelta di un'Europa che avanza, sanzionata dal voto di persone che, lasciando da parte la propria appartenenza politica, credono nel futuro dell'Europa.
(PT) Signor Presidente, nel momento in cui l'area dell'euro è attanagliata da una grave crisi economica provocata dalle politiche neoliberistiche e dalla mancanza di solidarietà e di coesione economica e sociale, è inaccettabile che non si chieda una rottura e una netta inversione di tendenza per le politiche e le risorse finanziarie dell'Unione europea .
Di fronte alla crisi economica e sociale, una delle sfide più gravi che ci attendono riguarda l'elaborazione di un nuovo quadro finanziario pluriennale che preveda un sensibile incremento del bilancio dell'Unione per la coesione economica e sociale, con una contemporanea riduzione dei contributi nazionali obbligatori a un tetto massimo del 10 per cento del progetto in questione, soprattutto per i paesi afflitti dalle difficoltà finanziarie più gravi; un quadro che contenga impegni in termini di investimenti, servizi pubblici, sostegno alla produzione, creazione di posti di lavoro dotati di diritti, e ancora eradicazione della povertà, delle disuguaglianze sociali e di tutti i tipi di discriminazione, soprattutto di quelli fondati sul genere.
Occorre infine promuovere la pace, la cooperazione e gli aiuti allo sviluppo, e tagliare energicamente le spese militari e di rappresentanza esterna.
Per tutte queste ragioni riteniamo che la presente relazione sia assai lontana da quel che sarebbe necessario per assicurare all'Europa e ai suoi cittadini un avvenire migliore e più giusto.
Onorevoli colleghi, voi tutti comprenderete come, nell'assumere la Presidenza di questa seduta, io senta il bisogno di esprimere dolore e cordoglio per la morte di Jorge Semprún, spirato poche ore fa all'età di 87 anni.
Nella figura di Jorge Semprún celebriamo il prigioniero del campo di concentramento e sterminio di Buchenwald, il combattente che ha sfidato l'occupazione nazista in Francia e la dittatura franchista nella mia Spagna.
Ma celebriamo in lui anche lo scrittore di alto livello e di sincero impegno politico - che ha collaborato in particolare al nostro programma per il Premio del libro europeo - e il politico dalle tenaci convinzioni europeiste.
Piango la sua scomparsa da collega e da amico, e mi accingo a chiedere al Presidente Buzek di inviare alla famiglia di Jorge Semprún e al governo spagnolo un sentito messaggio di condoglianze e solidarietà cui, ne sono certo, tutti noi intendiamo unirci.
(Applausi)
Signor Presidente, ci troviamo sicuramente di fronte a uno dei momenti più critici della storia economica dell'Unione europea.
Proprio per questo, la commissione che nel corso di quest'anno siamo riusciti a costituire ha senza dubbio un ruolo fondamentale.
Noi non abbiamo preconcetti contro l'aumento del bilancio, riteniamo tuttavia che occorra verificare dove si possono operare tagli: perché è evidente che dei tagli devono essere fatti nel bilancio europeo visto che talvolta i fondi europei non vengono purtroppo utilizzati in maniera adeguata, ed è forse proprio a causa del modo in cui questi fondi vengono utilizzati che tanti cittadini europei non sono ora più così convinti dell'utilità dell'Unione europea.
Per fare degli esempi, richiamo la vostra attenzione sui diversi fondi destinati alla politica di allargamento e che talvolta non si sa dove finiscano.
E che dire degli innumerevoli fondi spesi per l'integrazione con così scarsi risultati?
Vi sono poi alcune virtuose regioni che non accedono ai fondi, i quali vengono quindi concessi ad altre regioni che o non li utilizzano, o li utilizzano male o per questioni non propriamente legali.
Chiediamo che su tutto questo venga posta la massima attenzione e che si faccia in modo che l'Europa ritrovi la sua credibilità anche attraverso il rigore.
(NL) Signor Presidente, ovviamente dovrò limitarmi a un paio di osservazioni essenziali.
In primo luogo, nonostante la mole della relazione, non sono riuscito a trovare da nessuna parte una singola seria proposta di risparmi strutturali: per esempio l'abolizione di istituzioni europee a mio avviso totalmente superflue come il Comitato economico e sociale, il Comitato delle regioni e una folta schiera di agenzie europee di tutti i tipi.
E ancora si evita accuratamente di chiedersi se l'Europa non farebbe meglio a limitare le sue competenze a un certo numero di compiti fondamentali attentamente selezionati; al contrario!
In secondo luogo, mi fa davvero rabbrividire l'insistenza con cui si chiede che l'Unione europea imponga proprie tasse oppure emetta obbligazioni governative europee, che prima o poi qualcuno dovrà pur rimborsare.
L'affermazione, contenuta nel testo della relazione, per cui misure di tal genere non accrescerebbero l'onere fiscale complessivo per i cittadini, è naturalmente una menzogna e un inganno spudorato.
Un tale andazzo incrinerebbe per di più l'ultima parvenza di vigilanza e controllo che gli Stati membri ancora esercitano sull'incontinenza spendereccia delle istituzioni europee.
Ecco in sostanza le ragioni per cui non posso assolutamente votare a favore di questa relazione.
(RO) Signor Presidente, le sfide che attualmente incombono sull'Unione europea esigono una risposta decisa e tenace a livello dell'Unione stessa.
La risposta a queste sfide si concretizza nella strategia 2020, strumento concepito per la ripresa e il rafforzamento dell'Europa.
La relazione presentata oggi colloca la strategia 2020 al centro del nuovo QFP in via di elaborazione, insieme alla nuova situazione derivante dalle aree di competenza e dalle politiche previste dal trattato di Lisbona.
Nel momento in cui molti Stati membri sono costretti a effettuare ardui aggiustamenti fiscali, il bilancio dell'Unione europea, utilizzato per investimenti nella misura del 95 per cento, deve garantire un livello elevatissimo di valore aggiunto europeo.
La relazione chiede di portare avanti due importantissime politiche europee - la politica agricola comune e la politica di coesione - mantenendole almeno al livello attuale.
L'assegnazione delle risorse nel quadro di queste politiche deve basarsi su nuovi criteri che garantiscano l'utilizzo adeguato delle risorse stesse, in modo da ottenere la massima efficienza e rispettare i criteri di convergenza e coesione.
Occorre promuovere le politiche del settore dei trasporti e di quello energetico.
L'assegnazione di finanziamenti alla ricerca e allo sviluppo, a livello sia nazionale che europeo, deve assicurare l'avanzamento di tutte le politiche europee.
Il periodo di programmazione di sette anni, la nuova struttura proposta e l'incremento della flessibilità rendono più sicuri l'attuazione e l'adeguamento al mutare delle priorità.
Per garantire la stabilità è necessario ripensare il sistema di risorse del bilancio dell'Unione europea, sostituendo gli attuali contributi nazionali con risorse europee.
Di recente il Consiglio europeo ha fissato obiettivi ambiziosi per lo sviluppo economico dell'Unione; quel medesimo Consiglio deve quindi accettare il fatto che l'incremento di bilancio del 5 per cento, proposto nella relazione, è la condizione minima per raggiungere tali obiettivi.
Il prossimo QFP va attuato con l'ausilio di un sistema di governance economica già in vigore, che assicuri la stabilità finanziaria indispensabile per attuare le politiche europee.
Mi congratulo con il relatore, onorevole Garriga Polledo.
(ES) Signor Presidente, vorrei iniziare il mio intervento rivolgendo un elogio all'operato del relatore e di tutti i membri della commissione speciale sulle sfide politiche e le risorse di bilancio per un'Unione europea sostenibile dopo il 2013 (commissione SURE).
Soprattutto, desidero lodare la tenacia con cui, da un anno a questa parte, si sono battuti per concludere un accordo di maggioranza e raccogliere una maggioranza in Parlamento a sostegno della relazione che presentiamo oggi.
Questa relazione rappresenta la guida che l'Unione europea deve seguire se vogliamo realizzare gli obiettivi politici, economici e sociali che ci siamo prefissi, e se desideriamo superare le sfide che si profileranno nei prossimi anni.
È la traccia da seguire per uscire dalla crisi e garantirci quella crescita intelligente sostenibile e integrata che è prevista dalla strategia Europa 2020.
Se siamo d'accordo sul fatto che il valore dell'Unione europea è assai maggiore della somma dei 27 Stati membri che ne fanno parte; se siamo fautori di un'agricoltura responsabile e di elevata qualità; se vogliamo realizzare gli obiettivi di sviluppo del millennio; se vogliamo aiutare i nostri vicini del Mediterraneo nella transizione alla democrazia; se vogliamo continuare a investire in ricerca e innovazione; se vogliamo portare avanti la lotta contro il cambiamento climatico e continuare a investire in istruzione, formazione e borse di studio Erasmus; se crediamo ancora nella politica di coesione come strumento di solidarietà e sviluppo sostenibile tra i nostri paesi; e infine se sosteniamo ancora, per esempio, le reti transeuropee dell'energia e dei trasporti; se, in breve, vogliamo ancora più Europa, allora dobbiamo chiedere un bilancio più cospicuo per l'Unione europea.
Per tali motivi, nella relazione abbiamo inserito un ammonimento: senza risorse sufficienti, non saremo in grado di raggiungere gli obiettivi che ci siamo prefissi.
Sappiamo che alcuni membri del Consiglio sono contrari all'incremento del bilancio: lo abbiamo constatato in questa sede.
Del resto, non erano favorevoli neppure in periodi di forte crescita economica; ora accampano come pretesto la crisi, ma invocavano tagli anche quando si stava negoziando l'attuale prospettiva finanziaria.
Di conseguenza chiediamo che il Consiglio, se non approva l'incremento del bilancio, ci indichi gli obiettivi che intende accantonare.
In questa relazione non ci limitiamo a definire le politiche che vogliamo realizzare, ma indichiamo anche le modalità per finanziarle e avviamo una discussione sul tema delle risorse proprie.
Tale discussione - concepita per porre fine al falso dibattito sui contribuenti netti - cerca di individuare un meccanismo di finanziamento che non preveda elemosine né eccezioni: un finanziamento equo.
In tal senso abbiamo proposto varie opzioni, ma la mia preferenza va in particolare a una, e il Commissario Lewandowski sa bene a quale alludo: la tassa sulle transazioni finanziarie o tassa Robin Hood, come viene definita in molti dei nostri paesi.
Tale tassa permetterebbe di raccogliere un importo compreso fra i 200 e i 300 miliardi di euro; penalizzerebbe gli speculatori e costringerebbe a pagare tutti coloro che hanno accumulato profitti giocando d'azzardo con il nostro denaro; aumenterebbe la trasparenza e ridurrebbe le speculazioni finanziarie.
Ma soprattutto, questa tassa non colpirebbe i cittadini, poiché obbligherebbe i diretti responsabili della crisi a pagare il prezzo dei propri eccessi.
In realtà vi chiediamo una sola cosa: mirate più in alto.
Mirate più in alto, affinché il progetto europeo possa continuare sulla sua strada e non rischi di arenarsi: il prezzo da pagare sarebbe il nostro stesso futuro.
(DE) Signor Presidente, sono nato nell'Unione europea nel 1975 e tale circostanza ha segnato da allora la mia intera vita politica; quindi, per me è ancor più doloroso raffreddare gli entusiasmi in materia.
Quando si parla di incrementi, la discussione deve prendere in esame il problema dell'uso corretto delle risorse.
La relazione si prefigge bensì l'ambizioso obiettivo di coagulare la più vasta maggioranza possibile in seno al Parlamento, ma a mio avviso non è affatto ambiziosa negli obiettivi e nei traguardi che prevede nella sua forma attuale.
Il bilancio strutturale e quello agricolo non vengono toccati; si cerca comunque di reperire fondi più abbondanti da destinare a ricerca e sviluppo.
L'unica risposta che l'Assemblea e la relazione sanno suggerire è di trovare ancora denaro, anche se non si sa indicare chiaramente da dove tutto questo denaro dovrebbe venire.
Sentiamo parlare di "risorse proprie” dell'Unione, ma una definizione precisa di cosa siano queste risorse non è stata data affatto.
Chi voglia seriamente introdurre riforme strutturali avrebbe dovuto raccogliere, per esempio, il suggerimento del Primo ministro britannico Cameron, cioè presentarsi al Consiglio e dichiarare: i finanziamenti vanno congelati, ma chiediamo di poter riportare le risorse inutilizzate nell'esercizio successivo per continuare a spenderle in progetti validi e risparmiare così denaro.
La vitalità futura dell'Unione europea non si misura in decimi di punto.
Da questo punto di vista la relazione in esame mi delude non poco.
(EN) Signor Presidente, questa mattina l'onorevole Daul si è precipitato correndo in Assemblea a proclamare la necessità di incrementare il bilancio dell'Unione europea, ma correva così veloce che gli è mancato il fiato e ha dovuto smettere di parlare.
Quest'episodio riflette in maniera esemplare il dibattito sul bilancio pluriennale.
Il bilancio dell'Unione europea è fissato all'un per cento circa del PIL dell'Unione;
Commissione e Parlamento affermano "non basta, vogliamo più denaro”.
Eppure l'Unione non riesce a spendere i fondi disponibili; miliardi di euro dei fondi di coesione regionale rimangono inutilizzati; una parte del denaro si deve restituire agli Stati membri.
Perché allora vi serve altro denaro se non riuscite neppure a spendere il denaro che avete?
Ma in Parlamento abbiamo tra noi alcuni Pavlov: gli onorevoli Schulz, Daul, Verhofstadt, tutti assenti in questo momento.
Ma sono sicuro che i Pavlov dell'Unione europea si scontreranno ancora una volta, quest'anno, con il muro di mattoni del Consiglio dell'Unione europea.
(FR) Signor Presidente, come già alcuni hanno notato, è chiaro che, per una lunga serie di ragioni - alcune simili, altre differenti, ma tutte aggravate dalla crisi - i bilanci nazionali annaspano.
In ciascuno dei nostri paesi, quale che sia la maggioranza al governo - è necessario affrontare il problema della situazione di bilancio.
Abbiamo due possibilità: la prima è che tutti agiscano isolatamente, cercando di conciliare spesa e redditi e in qualche caso - a giudicare da quanto ho udito - sfociando in un culto dell'austerità fine a se stessa, apportando tagli drastici alla spesa pubblica e alle prestazioni sociali, peggiorando in ultima analisi la situazione dei cittadini.
Da parte mia preferisco la seconda possibilità: unire i nostri sforzi di bilancio, far funzionare la solidarietà di bilancio e giocare la carta delle risorse proprie, anche per mezzo di una tassa sulle transazioni finanziarie.
È questo l'obiettivo di quella complementarità di bilancio che noi vogliamo ottenere con la conferenza sotto forma di convegno; una proposta che abbiamo fatto al Consiglio nel corso della procedura di conciliazione e che abbiamo ribadito in questa relazione.
Dobbiamo lavorare insieme - Unione europea, parlamenti e governi nazionali - per individuare il modo di integrare gli approcci in materia di spesa e bilancio.
Non si può avere la botte piena e la moglie ubriaca: non possiamo effettuare tagli e contemporaneamente investire in infrastrutture; non è possibile contribuire meno e ricevere di più.
A mio avviso questo modello di dialogo, sotto forma di convegno, tra i governi, l'Unione europea, i parlamenti nazionali e il Parlamento europeo è il metodo giusto per ricostituire la fiducia nell'Europa, sia immediatamente che nel lungo periodo.
(NL) Signor Presidente, questa relazione è pessima e andrebbe cestinata senza indugio.
In questo preciso momento, mentre dappertutto i cittadini sono costretti ad accettare dolorosissime misure di austerità, è segno di indicibile follia che l'Unione europea proponga addirittura di aumentare le spese.
E pensare che ci comportiamo in questo modo mentre la realtà potrebbe essere ben differente: niente più sprechi di denaro, niente finanziamenti a piste ciclabili e crêperie in uno Stato membro come i Paesi Bassi.
Dobbiamo concentrare i Fondi strutturali sui paesi più poveri e negli altri Stati membri riservarli solo a progetti innovativi di significato paneuropeo.
Secondo la relazione, tutto dovrebbe rimanere immutato: si chiede di aumentare i finanziamenti per il Fondo agricolo per lo sviluppo rurale, non si propongono riforme dei Fondi strutturali, non si scorge da nessuna parte alcuna proposta concreta tesa ad aumentare l'efficienza.
Il Parlamento dovrebbe vergognarsi di se stesso: in particolare il gruppo dell'Alleanza dei democratici e dei liberali per l'Europa e il gruppo del Partito popolare europeo (democratico cristiano).
Mentre nei Paesi Bassi - vi prego di notarlo - il governo Rutte lascia al freddo malati e disabili, in quest'assemblea gli stessi gruppi hanno le tasche bucate: paladini dell'austerità in patria, spendaccioni a Bruxelles.
Vergogna!
Signor Presidente, onorevoli colleghi, vorrei sottolineare alcuni aspetti di questa importante relazione, a partire dal sistema delle entrate dell'Unione europea.
È ormai evidente che il meccanismo attuale presenta troppe incongruenze, la più famosa delle quali è rappresentata dalla correzione britannica.
Altre correzioni e compensazioni varie si sono in seguito aggiunte rendendo il meccanismo delle entrate UE del tutto iniquo e per nulla trasparente.
A questo punto sarebbe meglio indirizzarsi verso un sistema di entrate dirette in base al solo PIL degli Stati membri oppure verso un'entrata comune unificata come potrebbe essere, ad esempio, l'IVA.
Ovviamente i cittadini europei non devono essere colpiti da nessun onere aggiuntivo, né l'Europa deve sostituirsi alla leva fiscale degli Stati, che devono rimanere autonomi e totalmente sovrani in questo ambito.
Nella relazione sono indicate diverse priorità - alcune importanti, altre meno - ma tutte comunque molto dispendiose.
Per reperire risorse possono essere utilizzati strumenti come project bond ed eurobond, che vanno tuttavia gestiti sempre con il massimo rigore per non rischiare la pericolosa creazione di ulteriore debito.
Come deputati europei, noi possiamo contribuire a migliorare da subito le finanze dell'Europa.
Si scelga finalmente un'unica sede di lavoro del Parlamento, risparmiando così decine di milioni di euro all'anno!
Questa non è demagogia ma è semplice ....
(Il Presidente interrompe il relatore)
Signor Presidente, l'ironia con cui l'onorevole Verhofstadt ha sbeffeggiato il governo di sua Maestà Britannica, illustrandoci la peculiare logica per cui il governo del Regno Unito dovrebbe concedere altro denaro e altri poteri all'Unione europea, costituisce l'ennesima prova del tangibile disprezzo che alcuni settori di quest'Assemblea riservano al Regno Unito, al suo governo e ai suoi cittadini.
L'onorevole Verhofstadt non ha ricordato gli altri risparmi che il Regno Unito potrebbe effettuare: le imprese costrette a spendere 30 milioni di sterline per rispettare i regolamenti dell'Unione europea potrebbe risparmiare questo denaro riprendendo il controllo che l'Europa ha strappato loro; i pescatori del Regno Unito sarebbero lieti di vedersi restituire 3,3 miliardi di sterline, ossia il valore delle catture perdute allorché l'Unione europea ha permesso ad altri paesi di pescare nelle loro acque territoriali.
Signor Commissario, lei afferma che il bilancio europeo non è il duplicato di un bilancio nazionale; ma in ogni caso non può prescindere dalla concreta situazione dei cittadini.
Attualmente il contributo del Regno Unito ammonta a 6,4 miliardi di sterline, che salgono a oltre 10 miliardi se la compensazione dovesse cessare; un impegno del genere si può soddisfare solo aumentando le tasse, tagliando servizi, scuole ...
(Il Presidente interrompe l'oratore)
(DE) Signor Presidente, onorevoli colleghi, cinque sono le domande che dobbiamo porci:
La prima: quale bilancio è necessario per la strategia 2020 per la crescita e l'occupazione?
La seconda: quale bilancio è necessario per un'Unione monetaria?
La terza: di quale potenziale disponiamo per effettuare risparmi?
La quarta: di quale bilancio hanno bisogno gli Stati Uniti d'Europa?
La quinta: quale ruolo deve svolgere Europa 2020?
Intendiamo veramente svolgere un ruolo?
Noi - il Parlamento europeo - affrontiamo seriamente le nostre responsabilità; amiamo i discorsi chiari e concreti.
In Austria c'è un detto: se non si paga, la banda non suona.
Vogliamo raggiungere gli obiettivi, rispettare gli obblighi, accettare le sfide e mantenere le promesse.
Ampliamento delle funzioni, miglioramento della competitività, incremento della crescita sostenibile, dell'occupazione e della ricerca, rafforzamento dell'integrazione: non si possono raggiungere questi traguardi diminuendo i fondi disponibili e in assenza di una revisione finanziaria, senza valutare l'attuale esborso di fondi e senza risorse proprie.
Più Europa significa anche creare un potenziale di risparmio per gli Stati membri; più Europa significa anche migliorare l'efficienza, ed è questa la nostra risposta alla globalizzazione, al futuro e al debito sovrano.
Cosa vogliamo dunque?
Non vogliamo congelare il bilancio; chiunque cerchi di congelare il bilancio finirà per danneggiare l'Europa e indebolirci nel compimento dei nostri doveri nei confronti dei cittadini.
Vogliamo introdurre una tassa sulle transazioni come risorsa propria, in modo da accettare le sfide e aderire al trattato anziché nascondere la testa nella sabbia: ecco la nostra strategia.
Mettiamo finalmente la palla in gioco e votiamo a favore della relazione.
(BG) Signor Presidente, signor Commissario, onorevoli colleghi, il tema fondamentale della relazione dell'onorevole Garriga Polledo non è finanziario ma politico.
Ringrazio lui e l'onorevole Haug, oltre che i colleghi che fanno parte della commissione parlamentare, per aver lucidamente compreso tale presupposto essenziale nel lavoro che hanno svolto lungo un intero anno.
Le risorse finanziarie sono solo un mezzo per raggiungere gli obiettivi; sono le politiche l'aspetto importante, l'aspetto che occorrerà mettere in rilievo nella discussione sul prossimo quadro finanziario.
Come tutti ben sappiamo, tutti gli Stati membri dell'Unione europea stanno effettuando tagli di bilancio, e nei prossimi anni questi tagli sono destinati a continuare, poiché fanno parte dello sforzo per uscire dalla crisi.
Non dobbiamo dimenticare, però, che il tentativo di uscire dalla crisi comporta anche aspetti europei: il piano di sviluppo economico; una regolamentazione dei mercati finanziari che scongiuri il ripetersi della crisi attuale; le misure oggi in discussione sulla governance economica dell'Unione europea; misure a livello di Unione miranti solo a migliorare l'efficienza delle misure nazionali.
Non è quindi opportuno che le misure adottate sul piano nazionale per combattere la crisi e le sue conseguenze debbano contrastare con le misure europee.
La partecipazione all'Unione europea produce valore aggiunto; valore aggiunto e solidarietà non sono espressioni vuote.
Spiegare ai contribuenti olandesi che il loro contributo all'Unione europea sta per aumentare è ben diverso dallo spiegare agli agricoltori bulgari o polacchi che i sussidi loro erogati si sono ridotti a un terzo mentre essi sono costretti a misurarsi nello stesso mercato estremamente competitivo.
Non sembra nemmeno giusto accusare i contribuenti greci, che al momento attraversano difficoltà gravissime perché il sistema finanziario europeo ha ottenuto un'enorme somma di denaro dalla Grecia solo pochi anni fa.
La solidarietà ha aspetti specifici, legati alle priorità fissate dall'Unione europea per i prossimi anni: non si possono effettuare progressi decisivi nel settore scientifico, nell'energia, nei trasporti, nella governance economica o nelle tecnologie digitali se non con il sostegno di politiche europee comuni.
Dobbiamo riflettere pure sulle modalità con cui si potrebbe modificare l'attuale bilancio europeo.
Esso contiene riserve che è necessario richiedere.
Vi farò un esempio: queste riserve non possono essere messe a disposizione, per esempio, dalle politiche o dagli obiettivi di efficienza energetica, trasporti e così via, che vengono integrati nella politica di coesione.
Tagliare le risorse di programmi esistenti non soddisfa le esigenze di nuove risorse supplementari, se vogliamo fissare nuovi obiettivi per l'Unione europea, se desideriamo che l'integrazione europea produca un effettivo valore aggiunto, anche per i contribuenti che giustamente vigilano su ogni centesimo assegnato al bilancio europeo.
Per questo motivo dobbiamo guardare al bilancio europeo come all'elemento di un sistema. Sia per la governance economica, sia per la gestione della moneta unica.
L'incremento minimo del 5 per cento, che viene messo in discussione, non basta a risolvere tutti questi problemi.
Per tale motivo dobbiamo anche formulare domande sulle obbligazioni europee per il finanziamento di progetti, le eurobbligazioni e altri mezzi di finanziamento.
(SV) Signor Presidente, devo dire che, in tutti gli anni che ho trascorso in Parlamento non mi era mai capitato di svolgere un lavoro interessante e aperto a una così lungimirante visione del futuro come quello compiuto in seno alla commissione speciale sulle sfide politiche e le risorse di bilancio per un'Unione europea sostenibile dopo il 2013; è stato insomma un lavoro davvero gratificante e di ottimo livello.
In esso rientrano tutti gli elementi necessari e positivi del futuro d'Europa.
Personalmente, però, sono assai preoccupata per quel che non abbiamo fatto: non abbiamo fissato priorità.
Abbiamo inserito tutte le nuove sfide, senza scartare nessuna di quelle vecchie; forse non sarà possibile affrontare sia le une che le altre.
Avremmo dovuto fissare una scala di priorità, usando un rigore assai più severo; ma l'aspetto più preoccupante, in questo quadro, è il fatto che abbiamo lasciato la determinazione delle priorità al Consiglio.
Ciò non è di buon auspicio per il futuro, onorevoli colleghi.
(EN) Signor Presidente, i cittadini, i laboriosi contribuenti che in tutta Europa guadagnano quel denaro che alcuni in questa sede sono così ansiosi di spendere, vogliono che l'Europa si prefigga compiti più limitati e li svolga con maggiore efficienza.
Vogliono un bilancio europeo snello che tenga conto del periodo di austerità in cui, volenti o nolenti, ci troviamo a vivere.
Vogliono che l'Europa si concentri sul ristrettissimo numero di settori in cui essa può veramente produrre un valore aggiunto, e lasci il resto all'attività degli Stati membri; purtroppo, la relazione in esame non propone nulla di tutto questo.
Diciamolo chiaramente: la proposta di un incremento del 5 per cento è assolutamente inaccettabile, ed è altrettanto inaccettabile l'idea delle cosiddette risorse proprie, che è un puro e semplice tentativo di accaparrarsi potere da parte dell'Unione europea.
Il bilancio va modernizzato e i fondi si devono riassegnare a programmi che garantiscano realmente benefici futuri e non servano solo a dissimulare fallimenti passati.
Il finanziamento dei salvataggi dell'area dell'euro deve riguardare solo quei paesi che hanno voluto effettivamente aderire all'euro fino dall'inizio, mentre quelli di noi che avevano ammonito trattarsi di un errore non dovrebbero essere costretti a contribuire.
La commissione parlamentare ha avuto la possibilità di sviluppare molti di questi suggerimenti costruttivi, che non rischiano smentite future; l'ha lasciata cadere.
Non ha portato avanti nessuna di queste iniziative e quindi il Parlamento deve respingere la relazione.
(HU) Signor Presidente, la relazione che stiamo esaminando è forse la più importante di questo periodo.
Tra le istituzioni, il Parlamento europeo è la prima a elaborare le proprie riflessioni sui prossimi sette anni, ma senza pregiudizio per il diritto della Commissione europea di presentare proposte.
Questa è comunque l'unica possibilità per evitare uno scandalo in merito al nostro diritto al consenso, che ci obbligherebbe a respingere la proposta del Consiglio.
In questo modo, tutti i nostri partner conoscono i desideri del Parlamento europeo e li possono integrare nelle loro idee, nella misura del possibile.
Ai colleghi raccomando di leggere, prima di abbandonarsi a violente critiche, due preziosi documenti: il trattato di Lisbona e la relazione stessa.
Sostenere le risorse proprie è esattamente - né più, né meno - un principio sancito dal trattato di Lisbona.
Mi sembra importantissimo il messaggio relativo all'esigenza di incrementare lievemente il bilancio europeo; stiamo parlando di un incremento lieve, in quanto tale 5 per cento verrà modificato dall'inflazione, e quindi non è in gioco un incremento anomalo.
Non si tratta di incrementare la spesa agricola o quella per la coesione, ma del fatto che tali spese non possono diminuire.
Miklós Zrínyi, scrittore seicentesco dalla duplice origine, croata e ungherese, scrisse - riferendosi in quell'epoca ai turchi - "Non colpite gli ungheresi”.
Riprendo la sua citazione affermando: non colpite la politica agricola; non colpite la politica di coesione.
Quanto minore è il sostegno elettorale di cui gode un politico, tanto più forte è l'appello che egli rivolge ai cittadini.
Sono convinto che noi, pur godendo del sostegno di una forza politica più ampia, rappresentiamo ugualmente gli interessi dei cittadini, e per questo affermiamo: non colpite la politica agricola e la coesione!
(EN) Signor Presidente, ringrazio il relatore e la presidenza della commissione parlamentare per il lavoro compiuto su questa relazione.
Dal dibattito dedicato oggi alla relazione emerge chiaramente che in seno al Consiglio vi sarà battaglia su numerosi punti, tra cui l'incremento complessivo, la compensazione per il Regno Unito e le risorse proprie.
Per essere onesti, a parte il tema della compensazione per il Regno Unito, in cui i deputati britannici si troveranno in minoranza per un voto, mi sembra che il Parlamento abbia cercato di raggiungere qualche forma di compromesso.
In presenza di relazioni lunghe, complesse e importanti come questa, un compromesso risulta quasi inevitabile, ma alcuni compromessi mi sembrano veramente apprezzabili: accolgo con soddisfazione quello sulla durata e la struttura della prossima prospettiva finanziaria, e anche quello sulla politica di coesione.
A mio avviso la politica di coesione è essenziale per creare occupazione e crescita nell'Unione europea dopo il 2013; tale politica esige quindi un finanziamento adeguato, che mantenga almeno il livello attuale o forse in futuro lo incrementi addirittura.
La prossima prospettiva finanziaria deve riguardare occupazione e crescita, se vogliamo che rappresenti un importante motivo di interesse per i cittadini.
Di conseguenza abbiamo bisogno non solo di una robusta politica di coesione, ma anche di politiche per finanziare ricerca e sviluppo nelle università e nelle piccole e medie imprese.
L'ottavo programma quadro necessita quindi di adeguati finanziamenti per il futuro.
Dobbiamo pure investire nelle infrastrutture nell'ambito dell'Unione europea - infrastrutture come trasporti, energia e miglioramento della banda larga in molte aree rurali - e le aree rurali stesse non vanno dimenticate.
Per mettere a punto tutte queste politiche in materia di occupazione e crescita ci occorrono meccanismi appositi; ci occorrono anche partner.
(Il Presidente interrompe l'oratore)
(FI) Signor Presidente, signor Commissario, desidero in primo luogo congratularmi con il relatore per l'ottima relazione, e in particolare per l'eccellente lavoro svolto in seno alla commissione speciale sulle sfide politiche e le risorse di bilancio per un'Unione europea sostenibile dopo il 2013.
Uno degli obiettivi principali dei futuri quadri finanziari sarà quello di introdurre strumenti che portino la strategia UE 2020 a livello di base.
La relazione prende lucidamente atto che tale obiettivo non si potrà realizzare senza una politica agricola e di coesione saldamente articolata e forte in termini di bilancio.
La politica di coesione, per esempio, non è l'unico strumento concreto che ci consenta di sviluppare innovazioni e creare occupazione e crescita.
Ci occorrono riforme, ma le possiamo attuare anche nell'ambito di questi settori politici.
Di conseguenza le chiedo, signor Commissario, di vigilare affinché, nel prossimo periodo finanziario, la politica regionale e quella agricola conservino gli attuali livelli di bilancio, conformemente al parere del Parlamento.
Mi rallegro inoltre che la relazione dedichi attenzione particolare alle regioni le cui condizioni sono particolarmente aspre, come le zone del nord scarsamente popolate; nel prossimo periodo finanziario esse avranno bisogno di bilanci supplementari.
(NL) Signor Presidente, la parola chiave per l'Europa è "fiducia”.
Le istituzioni europee in generale, e il Parlamento europeo in particolare, devono ristabilire la fiducia tra i cittadini; come fare?
Innanzi tutto, non con più Europa o più denaro per l'Europa, ma con un'Europa migliore, un'Europa ricca di valore aggiunto, che inoltre non si ingerisca in settori, come lo sport e il turismo, che gli Stati membri sono perfettamente in grado di gestire da soli.
In secondo luogo, indirizzare il fondo di coesione alle regioni europee veramente povere; ancor oggi, il 50 per cento è destinato a Stati membri ricchi come la Germania e la Francia.
È una situazione inaccettabile: se la risolviamo, riusciremo ad arginare la dispersione inutile di finanziamenti, e a ottenere un profitto netto.
In terzo luogo, investimenti in comparti agricoli e industriali che si mantengano validi anche in futuro.
La relazione Garriga Polledo si è risolta in un fallimento; avete gettato tutti gli ingredienti possibili in un pentolone e poi vi aspettate che i cittadini digeriscano quest'intruglio nauseabondo: bon appetit, ma state attenti a non strozzarvi.
(PT) Signor Presidente, onorevoli colleghi, mi congratulo con il relatore per il suo ottimo lavoro, da cui è scaturita una relazione che rappresenta un buon punto di partenza per l'elaborazione di un quadro finanziario pluriennale (QFP) e lancia una sfida alla Commissione e al Consiglio.
La relazione è ambiziosa e insieme realistica.
Mi auguro che tutte le istituzioni abbiano tratto conclusioni corrette dalla crisi sociale, economica e finanziaria che tarda ad allentare la morsa.
Ai miei occhi una conclusione è chiara: solo un'Europa unita, capace di solidarietà e dotata di una governance economica armonizzata e convergente sarà all'altezza del compito di superare positivamente le sfide politiche che incombono.
Ci occorre più Europa e un'Europa migliore; dobbiamo privilegiare il metodo comunitario rispetto al metodo intergovernativo; dobbiamo incrementare il bilancio.
La strategia Europa 2020 è stata approvata e dotata di priorità chiare e obiettivi misurabili; costituirà la guida delle prossime prospettive finanziarie.
Questa strategia, però, sarà coronata da successo solo nella misura in cui sarà accompagnata da un bilancio corrispondente alle sue attività e ai suoi obiettivi.
In tal senso, il QFP necessita di un sostegno finanziario adeguato all'ambizione e all'impegno della strategia Europa 2020.
La politica di coesione è anche il frutto del principio di solidarietà; è importante che la coesione agisca in campo economico, sociale e territoriale e che abbia un effetto di traino sulle regioni più povere.
Giudico quindi essenziale che i finanziamenti destinati alla politica di coesione, così come quelli destinati alla politica agricola comune (PAC), mantengano almeno i livelli esistenti.
È altrettanto importante progredire verso un QFP, i cui fondi, per oltre l'80 per cento, non provengono dai bilanci nazionali.
(HU) Signor Presidente, la crisi ci obbliga a riesaminare sia i bilanci nazionali che quello dell'Unione europea dal punto di vista dell'efficienza, e a verificare quanto essi siano funzionali ai nostri obiettivi e quale valore aggiunto - valore aggiunto europeo - realmente producano.
Da parte mia, vorrei soffermarmi su un ambito che oggi non è stato ancora ricordato, la giustizia e gli affari interni: il trattato di Lisbona ha elevato questo settore dalla competenza degli Stati membri al livello di politica dell'Unione europea.
La nostra ambizione di conseguire miglioramenti decisivi in questo campo deve riflettersi nel prossimo periodo di bilancio.
Dobbiamo assolutamente reperire fondi per il programma di Stoccolma, che è assai ambizioso.
L'Europa ha bisogno di immigrati istruiti che giungano in Europa rispettando le norme di legge e di una politica comune in materia di immigrazione, dotata di risorse adeguate.
Gli eventi dell'Africa settentrionale richiamano ancora una volta l'attenzione sull'importanza di una politica europea comune in questo settore, dimostrando altresì la necessità di un'integrazione sostenuta da risorse e di una concreta solidarietà europea.
Negli ultimi mesi è pure emerso il fatto che anche i nostri valori comuni - non-discriminazione e diritti umani - necessitano di tutela e risorse; è divenuta inoltre chiara la necessità di semplificare l'uso delle risorse destinate alla gestione delle situazioni straordinarie, e infine di disporre di risorse proprie per creare nel prossimo futuro un'Europa migliore, più forte e più estesa.
(EN) Signor Presidente, mi congratulo con il relatore per il lavoro che ha compiuto, con un notevolissimo e brillante sforzo di coagulare consenso.
Su tre punti si potrebbero apportare modifiche cui personalmente mi dichiaro favorevole.
In primo luogo, nel lungo periodo occorre una prospettiva finanziaria di cinque anni.
In questo caso il traguardo del 2020 impone una dimensione di sette anni, ma dobbiamo introdurre la condizione irrinunciabile che il prossimo periodo sia quinquennale.
In secondo luogo, non si è approfondita abbastanza la metodologia per mettere a punto una dichiarazione di affidabilità per le spese.
I sostenitori di un incremento dei finanziamenti a livello europeo sarebbero più convincenti se disponessimo di un'intesa ferrea sull'effettiva destinazione del denaro.
Un'ultima ma non meno importante osservazione: in risposta all'onorevole Verhofstadt, vorrei far notare che non mi sembra saggio isolare la situazione di un solo Stato membro, mentre parecchi Stati membri sono contribuenti netti al bilancio.
Affermo con forza l'opportunità di fissare un limite al contributo netto degli Stati membri come percentuale del PIL perché - in prospettiva - non è realistico sperare di ottenere l'approvazione degli Stati membri se il loro contributo netto raddoppia in un periodo di grave austerità.
(DE) Signor Presidente, l'incremento del 5 per cento al bilancio si spiega con le spese per il Servizio europeo per l'azione esterna, la protezione delle frontiere, la guerra al terrorismo, l'aumento degli aiuti allo sviluppo, il sostegno alla ricerca e alle infrastrutture transnazionali.
Nel complesso, la richiesta del Parlamento è perfettamente giustificata, ma con la relazione Garriga Polledo la nostra Assemblea perde anche un'occasione.
Avremmo avuto maggiore credibilità se avessimo indicato in quali settori l'Europa può migliorare l'efficienza e dove si possono effettuare risparmi.
In questo quadro rientrerebbe certamente la folta schiera di agenzie che conducono una dispendiosissima esistenza autonoma, e l'agricoltura, ove alcuni Stati membri non sono ancora riusciti a introdurre un piano di pagamenti forfettari per la superficie agricola più adeguato al mercato.
Nella mia qualità di relatore per la futura politica strutturale, aggiungo che in tale quadro dovrebbe rientrare anche la politica europea di coesione.
Per fortuna, molte regioni sono riuscite a superare la soglia per il finanziamento massimo, che è pari al 75 per cento.
Se però in varie regioni d'Europa la povertà diminuisce, anche la solidarietà europea può limitarsi.
Il denaro così risparmiato si potrebbe investire in maniera più proficua per ottenere un valore aggiunto europeo, instaurando per esempio un legame intelligente tra Fondi strutturali e reti transnazionali nelle regioni di confine.
Questo tema è attualmente in discussione in seno alla commissione per lo sviluppo regionale, insieme alla proposta di istituire una categoria intermedia per le regioni con un PIL pro capite compreso tra il 75 e il 90 per cento del PIL dell'Unione, come si suggerisce nella relazione Garriga Polledo.
Forse l'onorevole Krehl sognava, se era veramente convinta che in sede di commissione per lo sviluppo regionale fosse già stato raggiunto un compromesso.
Non credo che la commissione speciale sulle sfide politiche e le risorse di bilancio per un'Unione europea sostenibile dopo il 2013 (che ha carattere temporaneo) sia l'organismo adatto per formulare raccomandazioni in merito a tale categoria intermedia.
Facciamo le cose troppo facili, se ci limitiamo ad affermare che anche le regioni più prospere necessiterebbero di un sostegno particolare; a mio avviso ciò costituisce un invito a sprecare denaro.
Ci accingiamo ad abbandonare l'antico e collaudato metodo del sostegno transitorio, ma non offriamo più alcun incentivo.
Stiamo garantendo un sussidio permanente a tutte le regioni, fino a un livello di floridità economica quasi corrispondente alla media: un sistema siffatto non potrà trovare spazio in futuro nella politica regionale europea.
Occorre quindi eliminare dalla relazione il paragrafo 73; per il resto, la relazione è accettabile.
(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8)
(DE) Signor Presidente, onorevole Pieper, mi sorprende sentirla affermare che l'onorevole Krehl stava sognando.
In occasione del voto nella commissione per lo sviluppo regionale, un'ampia maggioranza si è espressa a favore della categoria intermedia, e a mio avviso otterremo l'appoggio della maggioranza anche in questa sede, poiché la solidarietà delle regioni gode del sostegno della maggioranza: ecco perché la categoria intermedia è necessaria.
Mi piacerebbe sapere perché lei considera un sogno tale maggioranza.
Onorevole Pieper, può spiegarci perché si tratterebbe di un sogno?
(DE) Signor Presidente, onorevole Schroedter, questa è la sua valutazione delle questione.
In sede di commissione per lo sviluppo regionale noi abbiano formulato una proposta diversa da quella contenuta nella relazione Garriga Polledo: questo è il primo punto.
In secondo luogo, all'interno dei vari gruppi politici esiste ancora una forte opposizione di fondo alla categoria intermedia: lo sa bene anche lei, e per questo trovo sorprendente la sua domanda.
Penso che lei stia sognando quando afferma semplicemente che abbiamo presentato dei compromessi, e che tali compromessi sarebbero privi di ambiguità.
Spetta comunque alla commissione per lo sviluppo regionale preparare la questione per il dibattito in Assemblea plenaria.
Mi sorprende davvero il disinvolto ottimismo con cui lei giudica già completato il nostro lavoro.
(FR) Signor Presidente, il dibattito sulla prospettiva finanziaria dell'Unione europea solleva questioni che riguardano il progetto europeo, la sua portata e la sua ambizione.
La relazione è degna di elogio perché cerca di mobilitare le risorse di bilancio dell'Unione allo scopo di attuare la strategia Europa 2020: in tal modo si pone in netto contrasto con la ristretta visione di gran parte degli Stati membri.
Laddove gli Stati membri guardano l'Europa attraverso la lente del proprio contributo finanziario - che amerebbero ridurre - e dei benefici finanziari - che amerebbero incrementare - questa relazione propugna politiche comunitarie robuste e integrate, sia nel caso di quelle tradizionali, sia in quello delle nuove competenze previste dal trattato di Lisbona.
Di conseguenza, la presente relazione d'iniziativa del Parlamento deve formare la base delle discussioni future, anche se, a mio avviso, pecca per eccesso di cautela e desiderio di ricerca di consenso.
Certo, un incremento del 5 per cento del bilancio europeo sarebbe una soluzione migliore, rispetto ai piani di bilancio degli Stati membri per il 2012.
Ma il nocciolo della questione - e probabilmente l'ostacolo più arduo - sarà giungere a un accordo su una cifra adeguata alle politiche illustrate nella relazione.
Non ignoriamo i lati negativi delle politiche di austerità: il loro impatto sull'occupazione e la disperazione in cui gettano un numero crescente di cittadini.
Abbiamo la responsabilità di finanziare politiche anticicliche, non da ultimo per mezzo di una decisa politica di coesione, onorevole Pieper, che stimoli investimenti pubblici e occupazione in tutte le regioni europee.
Voglio ribadire l'importanza dell'istituzione di una categoria intermedia di regioni, per garantire che l'assegnazione dei Fondi strutturali rifletta accuratamente la realtà economica e sociale delle regioni.
Concludo sottolineando la necessità di imporre una tassa sulle speculazioni finanziarie, che aumenterebbe la fiducia dei cittadini in un'Europa adeguatamente finanziata.
(EN) Signor Presidente, mi congratulo in primo luogo con il relatore che ha dipanato il groviglio delle sfide che ci attendono.
Apprezzo anche il chiarissimo messaggio con cui la relazione invoca un sensibile incremento a favore di scienza e ricerca, poiché è questa una delle priorità che dobbiamo darci.
Ricordo - e mi rivolgo qui alla Commissione europea - che politica e leadership consistono nel fissare priorità: senza priorità non c'è leadership.
Esistono sempre compiti e sfide più importanti di altri; ciò vale per il bilancio dell'Unione europea così come per gli Stati membri.
Dobbiamo incrementare ancora i finanziamenti a favore di scienza e ricerca, ma aumentare altresì la quota riservata a scienza e ricerca nei finanziamenti regionali.
Dobbiamo invece prendere in considerazione lo sviluppo dei mercati agricoli e diminuire gli stanziamenti in quel settore.
Non dimentichiamo però che è necessario fissare priorità a tutti i livelli, da quello dell'Unione europea a quello degli Stati membri.
Non amo - devo ammetterlo - le critiche violente all'Unione europea e a Bruxelles, ma non amo neppure quelle rivolte agli Stati membri, poiché sminuiscono l'importanza delle spese che negli Stati membri si effettuano: assistenza sanitaria, sicurezza sociale, pensioni, istruzione.
Non siamo di fronte a un conflitto tra Unione europea e Stati membri, bensì a una lotta in cui la posta in gioco è la definizione di leadership e priorità.
Se non abbiamo il coraggio di fissare queste priorità, non diamo prova di leadership.
Devo dire che se non riusciremo a comprendere la difficile situazione in cui si trovano oggi gli Stati membri, non potremo neppure comprendere la realtà dei cittadini.
Dobbiamo perciò indicare priorità: per risolvere i problemi non basta incrementare i bilanci.
Invito perciò il Commissario a dare prova di leadership e di coraggio, e a ricordare che la scienza e la ricerca, le infrastrutture ...
(Il Presidente interrompe l'oratore)
Signor Presidente, onorevoli colleghi, ci accingiamo a votare un documento strategico di grande rilevanza, che offre al negoziato sulle prospettive finanziarie del dopo 2013 un quadro di riferimento solido, a partire dalla richiesta di coerenza tra obiettivi e strumenti, tra il ruolo nuovo che le istituzioni europee sono chiamate a svolgere dopo Lisbona e di fronte alla recessione e le risorse che insieme decidiamo di investire.
Questa coerenza implica anche una risposta seria alla domanda di innovazione che emerge dall'opinione pubblica, dai destinatari delle politiche UE, dalle forze sociali e produttive europee.
Lo abbiamo fatto per la coesione - un capitolo cruciale per decidere cosa vogliamo che sia l'Unione europea nei prossimi anni: l'esperienza dimostra che la coesione è oggi uno snodo vitale del progetto europeo, un patrimonio importante per tutti da salvaguardare, da tutelare e da rinnovare.
Particolarmente critico su questo fronte è lo sforzo compiuto sull'ipotesi di introdurre una categoria intermedia di regioni, soprattutto perché in diversi casi gli anni di recessione che abbiamo alle spalle hanno acuito i divari interni, rendendo ancora più importante un sostegno efficiente e adeguato per le regioni meno sviluppate dell'Europa, combattendo sprechi e mettendo in chiara visione la politica di sviluppo.
Ritengo tuttavia che la sfida delle categorie intermedie, con la clausola di salvaguardia, è una sfida che dobbiamo accettare per aprire una fase nuova nella politica di coesione in Europa e anche per sostanziare nella politica di coesione quello sviluppo più equilibrato e più sostenibile che vogliamo garantire all'Europa nei prossimi anni.
(FR) Signor Presidente, i 500 milioni di cittadini dell'Unione europea costituiscono oggi oltre l'8 per cento della popolazione mondiale.
Entro il 2050, questa percentuale sarà scesa al 5 o al 6 per cento; nel 2100, saremo appena il 3 per cento della popolazione mondiale.
Questa massa di europei continua a mantenere, in gran parte a spese dei bilanci nazionali, 2 000 ambasciate, 27 eserciti, 50 forze congiunte e altro ancora.
Penso che la Cina attualmente stia nominando viceministri supplementari che hanno l'unico incarico di ricevere la moltitudine di potenti ministri europei che giungono a Pechino per strappare favori e accordi bilaterali.
Sulla scena mondiale questa situazione comincia a sembrare ridicola.
Dividere l'8 per cento della popolazione mondiale fra 30 politiche di bilancio sovrane è una follia.
Tale sovranità rimane sostanzialmente assoluta, poiché l'Europa gestisce il 2,5 per cento - ossia un quarantesimo - della spesa totale di bilancio in Europa.
I contributi degli Stati membri ammontano a un quarantesimo delle loro spese nazionali: eppure anche questo sembra troppo.
Passiamo ora alla questione delle risorse proprie.
Smettiamola di lamentarci di questo 2,5 per cento di spesa pubblica con cui dovremmo mantenere tutto l'apparato necessario per attuare la strategia 2020 e adempiere le responsabilità che ci sono state assegnate dal trattato di Lisbona.
Non siamo stati noi a definire né la strategia né le competenze; è tutta opera degli Stati membri.
Alla luce di queste realtà, la relazione dell'onorevole Garriga Polledo è modesta, eppure alcuni vogliono limitarci ulteriormente e la giudicano ambiziosa.
Proprio per questo l'Assemblea dovrebbe adottarla.
(FR) Signor Presidente, signor Commissario, onorevoli colleghi, questa relazione è essenziale per il futuro del progetto europeo, che comporta solidarietà e obiettivi ambiziosi, soprattutto in considerazione della crisi di bilancio con cui attualmente devono confrontarsi gli Stati membri.
Adottando un approccio ultraliberistico, la maggioranza dei capi di Stato e di governo in seno al Consiglio sceglie di continuare a infliggere tagli selvaggi ai bilanci, ed è disposta a sacrificare gli investimenti in politiche essenziali e innovative come quelle finanziate grazie al bilancio europeo.
Un congelamento del bilancio danneggerà la crescita, qualunque cosa dicano alcuni colleghi; un incremento del 5 per cento almeno, come si suggerisce in questa relazione fondata sul consenso, è il minimo se intendiamo rispondere a queste sfide con spirito unitario.
Nella solidarietà europea rientra l'esigenza di finanziare la strategia 2020, compresi - non ultimi - i suoi obiettivi sociali, tra cui la lotta contro la povertà.
La relazione mi ha anche persuaso dell'opportunità di rafforzare la solidarietà europea con la creazione di regioni intermedie per garantire un'equa estensione della politica di coesione a tutta Europa.
Un altro esempio, infine, è rappresentato dal Fondo europeo di adeguamento alla globalizzazione, che garantisce un'autentica solidarietà ai lavoratori europei; la relazione riconosce il ruolo prezioso svolto dal Fondo stesso.
L'incremento del quadro finanziario pluriennale è necessario: esso non va considerato un onere per gli Stati membri, in quanto il bilancio europeo produce un valore aggiunto e comprenderà, in futuro, una tassa sulle transazioni finanziarie.
(EL) Signor Presidente, il trattato di Lisbona ha creato nuovi settori di competenza e ha rafforzato le politiche dell'Unione, come emerge dal nuovo quadro finanziario pluriennale per il periodo 2013-2020.
Mi congratulo con il relatore, onorevole Garriga Polledo, per la sua esaustiva relazione, che indica le priorità politiche di un'Europa diversa da quella che conosciamo.
In considerazione delle importanti sfide interne che incombono sull'Unione e i suoi cittadini, e del suo carattere sempre più accentuatamente internazionale, pensiamo che l'obiettivo principale della sua politica debba essere la riduzione delle esistenti disuguaglianze sociali, economiche e territoriali.
L'esito positivo di una politica di coesione accuratamente pianificata costituisce di per sé un valore aggiunto europeo, che andrà sicuramente a vantaggio di tutti gli Stati membri dell'Unione.
Il nuovo programma e il nuovo quadro della durata di sette anni si basano su azioni contenute nella strategia UE 2020 e intendono aiutare l'Europa a uscire dalla crisi promuovendo una crescita intelligente, sostenibile e inclusiva.
Le priorità e gli obiettivi politici indicati mirano a stimolare l'occupazione, a rafforzare innovazione, ricerca e crescita, ad affrontare il cambiamento climatico, a migliorare i livelli di istruzione, a raggiungere l'integrazione sociale e a combattere la povertà, accanto a politiche in materia di immigrazione e alla salvaguardia di risorse destinate a sviluppare aree impervie e di frontiera.
Il bilancio dell'Unione è il principale meccanismo in grado di attivare la solidarietà fra gli Stati membri, ed è un potente strumento di riforma che potrebbe mobilitare risorse pubbliche e private supplementari a sostegno di investimenti che fungeranno da catalizzatore riguardo all'effetto esponenziale della spesa dell'Unione.
Il bilancio dell'Unione va incrementato e deve basarsi su risorse proprie reali se desideriamo un'Europa forte, per i suoi cittadini e nei confronti del resto del mondo.
Il bilancio dell'Unione è uno strumento di sviluppo globale e integrato, nel momento in cui gli Stati membri da soli non possono ...
(Il Presidente interrompe l'oratore)
(FR) Signor Presidente, onorevoli colleghi, spesso si dice che il denaro è il nerbo della guerra; dobbiamo ricordare che il denaro è anche la spina dorsale di un progetto di pace come l'Unione europea.
Se l'Europa intende veramente attuare le politiche sancite dai trattati, comprese le nuove politiche contenute nel trattato di Lisbona, ha bisogno dei mezzi finanziari per realizzare tali obiettivi.
Sono dunque favorevole a istituire risorse proprie e una tassa sulle transazioni finanziarie.
Il necessario incremento del bilancio europeo deve accompagnarsi a consistenti risparmi derivanti dall'ottimizzazione delle spese.
Elaboriamo per esempio una vera politica estera e di sicurezza comune che da un lato rafforzi l'influenza dell'Europa sulla scena mondiale, e dall'altro garantisca l'uso più proficuo del denaro pubblico.
La relazione dell'onorevole Garriga Polledo è un testo fondamentale, che rappresenta una riformulazione pressoché radicale: raccomanda la formazione di un robustissimo quadro politico e finanziario per l'Unione europea; ma soprattutto, colloca due cruciali politiche dell'Unione al posto che spetta loro di diritto.
Per quanto riguarda la politica agricola comune (PAC), essenziale per l'autosufficienza e la sicurezza alimentare, la relazione propugna il rinnovamento del bilancio della PAC.
Quanto alla politica di coesione, che è lo strumento finanziario utilizzato per creare solidarietà regionale e incoraggiare lo sviluppo economico regionale, la relazione suggerisce di promuoverne gli obiettivi creando una categoria di regioni intermedie, affinché regioni situate al medesimo livello di sviluppo possano beneficiare ...
(Il Presidente interrompe l'oratore)
(EN) Signor Presidente, vorrei formulare qualche sintetica osservazione sulla necessità di arrivare a una riforma delle risorse proprie.
Ritengo che il ruolo prevalente delle entrate derivanti dal reddito nazionale lordo (RNL) renda eccessivamente politicizzata e meno improntata all'efficienza le decisioni relative al bilancio dell'Unione europea.
Questa situazione incoraggia le richieste di congelare o ridurre le spese dell'Unione europea, e sfocia nella logica che ha pervaso i negoziati sul bilancio 2011: se a causa della crisi tagliamo i bilanci nazionali, dovremmo adottare il medesimo approccio al bilancio dell'Unione europea.
Non è però affatto ovvio che una risorsa propria supplementare - la quale ridurrebbe la dipendenza dal RNL - possa rivoluzionare la capacità dell'Unione europea di finanziare crescita e cambiamenti strutturali.
Persiste il rischio che la medesima coalizione che adotta le decisioni di bilancio in seno al Consiglio possa adottare decisioni corrispondenti in seno al Parlamento europeo.
Se l'Europa ci sta a cuore non dobbiamo più preoccuparci di esaudire le attese dei ministri delle Finanze, e prestare invece maggiore attenzione alle richieste dei cittadini.
Il successo di un esponente politico che torna in patria dopo aver partecipato ai negoziati di Bruxelles non si deve misurare sul fatto che il governo contribuirà in misura minore al bilancio dell'Unione europea, ma piuttosto - per esempio - sul fatto che l'Unione aiuterà le piccole imprese a finanziare progetti innovativi.
È chiaro che le modalità di finanziamento dei costi dell'Unione devono essere completamente trasparenti.
Un obiettivo siffatto sarebbe più facile da raggiungere per mezzo di un'unica tassa, ma è anche possibile ricavare le entrate da un gruppo di tasse che rispettino criteri di trasparenza, equità, visibilità, efficienza e sufficiente armonizzazione.
(PT) Signor Presidente, signor Commissario, inizio congratulandomi con il relatore per il suo ottimo lavoro.
Noto con soddisfazione che le priorità indicate in questa relazione sono conformi alla strategia Europa 2020 e pongono la crescita al centro della politica europea.
Abbiamo bisogno di più Europa, e di un'Europa migliore.
In tal senso, dobbiamo incoraggiare i settori che contribuiscono maggiormente alla competitività, come la ricerca, l'innovazione e l'energia.
Occorre di conseguenza rafforzare il sistema europeo di finanziamento della scienza e dell'innovazione per promuovere l'eccellenza scientifica in tutta Europa.
È altrettanto importante irrobustire il sistema europeo di finanziamento della scienza, per centrare l'obiettivo di investire il 3 per cento del prodotto interno lordo (PIL).
Il nuovo bilancio deve promuovere poi il miglioramento dell'efficienza energetica e sostenere la futura costruzione di infrastrutture - in particolare nel campo energetico - creando le condizioni necessarie per rendere competitiva l'industria europea.
Occorre rilanciare il ruolo dell'industria e soprattutto quello delle piccole e medie imprese (PMI), in modo da contribuire al rafforzamento della posizione di leadership dell'Europa nel mondo globalizzato.
Signor Presidente, gradirei complimentarmi con il relatore per l'eccellente lavoro svolto nell'arco di un intero anno e oggetto di largo consenso politico.
Mi compiaccio del messaggio che questa relazione è riuscita a trasmettere: la soluzione della crisi è l'affermazione dell'Unione come attore globale.
Il quadro finanziario futuro riflette le ambizioni contenute nella strategia Europa 2020 e pone le sue solide basi nel Trattato di Lisbona; tuttavia, la credibilità di tutte le priorità che l'Unione si è posta necessita di un adeguato finanziamento.
Lo sviluppo delle infrastrutture energetiche di trasporto, gli investimenti in ricerca e sviluppo, la formazione e le politiche giovanili devono trovare nuovo vigore nei futuri bilanci dell'Unione, mentre i pilastri fondamentali della politica di coesione e della politica agricola vanno mantenuti al corrente livello di finanziamento.
L'Europa e i suoi grandi progetti si scontrano con i vincoli di bilancio a livello nazionale ed è per questo che una maggiore partecipazione del settore privato, attraverso emissioni di project bond o tramite partenariati pubblico-privati, è la chiave per accrescere competitività e crescita.
Vedo con preoccupazione, unitamente alla delegazione italiana, le proposte di inserimento delle cosiddette "categorie intermedie" nella politica regionale, in quanto rischia di danneggiare le regioni più deboli dell'Unione.
Concludo affermando che il pieno finanziamento dell'Unione attraverso un sistema basato di risorse proprie rappresenta l'unica via per garantire futuro e sviluppo all'Unione europea.
(DE) Signor Presidente, signor Commissario, onorevoli colleghi, la riforma del regolamento del personale verrà presentata insieme al pacchetto del QFP.
Il problema delle concrete modalità di amministrazione dell'Unione europea viene affrontato, in maniera estremamente sintetica, nei paragrafi 125 e 126 della relazione Garriga Polledo.
Signor Commissario, l'invito a dar prova di ambizione nel presentare il regolamento del personale.
Dopo tutto, il problema dei contenuti del nostro operato - che è stato analizzato in dettaglio in questa sede - è almeno altrettanto importante di quello delle modalità dell'operato stesso.
Si tratta di capire quale ruolo svolgerà in futuro la Commissione europea nell'attuazione di tutti i punti del programma 2020 che abbiamo presentato oggi.
Vorrei che la Commissione si ritagliasse un ruolo più rilevante, anziché delegare tutti i compiti agli altri.
Per questo motivo è importantissimo, nell'ambito della riforma del regolamento del personale, destinare a questi nuovi compiti i posti liberi, in modo da ottenere la partecipazione della Commissione stessa.
Abbiamo un numero enorme di giorni liberi: i funzionari della Commissione dispongono di un periodo di ferie pagate che può giungere a 13 settimane.
Signor Commissario, le suggerisco di utilizzare alcuni di questi giorni liberi per l'attuazione del bilancio, per consentirci di realizzare concretamente gli obiettivi politici che ci siamo proposti.
A mio avviso dovremmo dotarci di una strategia UE 2020 anche per l'amministrazione dell'Unione europea.
A questo scopo occorrerebbe un'azione congiunta da parte sua, signor Commissario, di tutti i suoi colleghi e del Presidente della Commissione.
(PL) Signor Presidente, mi congratulo con l'onorevole Garriga Polledo per l'eccellente relazione da lui dedicata al quadro finanziario pluriennale.
La relazione ha raccolto un deciso e convinto sostegno in seno alla commissione speciale sulle sfide politiche e le risorse di bilancio per un'Unione europea sostenibile dopo il 2013.
Mi auguro che la relazione costituisca una delle basi fondamentali dei negoziati per il nuovo bilancio pluriennale dell'Unione europea, che inizieranno tra breve.
Sono veramente lieta che i colleghi abbiano deciso di sostenere l'emendamento da me presentato in merito al rafforzamento delle politiche per la gioventù.
In un momento in cui i giovani europei sono uno dei gruppi più duramente colpiti dalla crisi economica, abbiamo il dovere di sostenere tutte le iniziative miranti a migliorare la situazione dei giovani, e in particolare quelle tese a migliorare l'accesso all'istruzione e la situazione professionale.
Programmi come Gioventù in azione e Apprendimento permanente - che hanno un costo per beneficiario minimo e un'estrema efficacia - andrebbero perciò conservati come elemento distinto dei futuri quadri finanziari pluriennali; aggiungo che anche tali programmi meritano finanziamenti considerevolmente più abbondanti.
Allo stesso tempo esprimo apprezzamento per la proposta di mantenere un elevato livello di finanziamento per la politica di coesione.
Tale politica non è solo essenziale per raggiungere gli obiettivi della strategia Europa 2020; il suo compito principale è quello di rafforzare l'integrazione e la solidarietà in Europa riducendo le differenze sociali, economiche e territoriali che ancora purtroppo affliggono l'Unione europea.
(RO) Signor Presidente, il relatore ha iniziato il suo intervento con un'affermazione importantissima: è necessario - egli ha dichiarato - combinare le tradizionali politiche dell'Unione con le nostre nuove priorità; nessuno dei due elementi può fare a meno dell'altro.
In tale contesto, esprimo apprezzamento per la concezione della politica agricola comune delineata nella relazione.
Permettetemi di rammentare alcune idee di fondo: la principale è il mantenimento del livello di bilancio della PAC durante il prossimo periodo di programmazione finanziaria.
Il ruolo tradizionale dell'agricoltura europea, unito alle nostre nuove aspirazioni, giustifica pienamente la conservazione del livello di questo bilancio.
In secondo luogo, l'esigenza di mantenere per la PAC un sistema fondato su due pilastri, promuovendo le aree rurali nell'ambito del secondo pilastro, è strettamente connesso agli obiettivi della strategia Europa 2020.
Un'osservazione finale riguarda l'esigenza di riformare in futuro la PAC per utilizzarne il bilancio con maggiore efficacia, sulla base di un'equa distribuzione dei pagamenti come una delle possibili opzioni a questo fine.
(LT) Signor Presidente, ringrazio in primo luogo i relatori per il loro notevolissimo lavoro.
Oggi il Parlamento ha raggiunto una posizione decisa sulle attese che noi stessi, insieme ai cittadini, nutriamo in merito al prossimo periodo di programmazione finanziaria.
Tutti comprendiamo la necessità di imprimere un drastico cambiamento di rotta all'attuale politica, e tale atteggiamento si riflette chiaramente nella strategia Europa 2020.
Dobbiamo sviluppare un saldo mercato unico europeo nel settore dell'energia, allestire reti di trasporto che colleghino tutte le parti d'Europa ed eliminare le disuguaglianze che ancora sussistono tra le varie regioni dell'Unione europea.
Dobbiamo rivedere radicalmente la politica agricola comune - che deve garantire un sistema equo e uniforme di pagamenti diretti - e numerosi altri settori di grande importanza, senza i quali non saremo in grado di creare un'Europa competitiva e forte.
Tutto questo naturalmente richiede investimenti assai cospicui, soprattutto nel campo della ricerca.
Di conseguenza è necessario pensare a nuovi strumenti finanziari, come una tassa sulle transazioni finanziarie, e così via.
A mio avviso ...
(Il Presidente interrompe l'oratore)
(NL) Signor Presidente, uno dei problemi di fondo emersi nel corso di questo dibattito è il seguente: "Cos'è esattamente il valore aggiunto europeo?”
Mi auguro che la Commissione quando ci presenterà le sue proposte alla fine di questo mese, sappia spiegarci chiaramente il motivo per cui determinate rubriche di bilancio recherebbero un evidente valore aggiunto.
Mi sembra proprio questo il punto che dobbiamo chiarire, poiché solo allora saremo in grado di giustificare il nostro voto.
In secondo luogo, il dibattito verrà fortemente influenzato pure dalle discussioni sulle risorse proprie.
Uno dei temi che ha avvelenato il dibattito è la decisione sulla compensazione per il Regno Unito, risalente al 1984.
Come è possibile che questa situazione sia continuata fino a oggi?
Secondo me, o il governo britannico non dovrebbe avere diritto a compensazioni di sorta, oppure altri paesi, che si trovano in condizioni analoghe a quella in cui versava il Regno Unito nel 1984, avrebbero diritto allo stesso trattamento.
Mi auguro che le proposte della Commissione si muovano effettivamente in questo senso.
(ES) Signor Presidente, l'ossessiva attenzione con cui si pensa solo alla quantità dei tagli da apportare, trascurando le modalità dei tagli e i settori specifici da tagliare (per non parlare della possibilità di incrementare le entrate) è già motivo di preoccupazione.
In primo luogo, più Europa significa un'Europa migliore, nella misura in cui significa meno potere economico per gli Stati membri.
In secondo luogo, dobbiamo naturalmente rivedere le spese.
Occorre però vagliare con attenzione i settori in cui intervenire: una proposta potrebbe essere quella di diminuire le spese militari; un'altra quella di ridurre le sedi del Parlamento europeo da due a una.
Sono questi, a nostro avviso, i suggerimenti di maggior rilievo.
In terzo luogo, ho osservato con sgomento l'inquietante sorriso che è comparso sul volto del Commissario Lewandowski nel momento in cui è stata menzionata la tassa sulle transazioni finanziarie.
Questa reazione mi ha preoccupato, e vorrei chiedergli perché mai dovrebbe essere così negativo e dannoso chiedere di pagare il prezzo della crisi a coloro che si sono arricchiti con la speculazione, anziché chiederlo a quelli che hanno meno responsabilità di tutti; non mi sembra neppure accettabile invitare - come ha fatto lei ieri - la Spagna a ridurre le spese sociali tagliando ...
(Il Presidente interrompe l'oratore)
(LV) Signor Presidente, ricordo un particolare ai colleghi: in sede di approvazione del bilancio dobbiamo tener presente il crescente scetticismo con cui i cittadini europei considerano la nostra attività.
Da questo punto di vista, il bilancio non mi sembra coordinato adeguatamente con gli ambiziosi obiettivi indicati dal programma UE 2020.
Inoltre vorrei porle una domanda: lei, signor Commissario, ha promesso agli agricoltori lituani che con questo bilancio i pagamenti diretti sarebbero stati livellati; se però il bilancio sarà approvato nella sua forma attuale, le risulterà difficile mantenere tale promessa.
Vorrei che tutti gli argomenti di cui discutiamo corrispondessero agli interessi dei nostri elettori.
(EN) Signor Presidente, pensavo che l'Unione europea non potesse assolutamente peggiorare, ma poi ho letto questa relazione.
Essa esordisce con una robusta dose di autosuggestione: "Gli europei non sono mai stati più esigenti nei confronti dell'UE”.
In realtà un crescente numero di cittadini britannici chiede di uscirne; forse è proprio quello che vogliono.
La relazione respinge senza discussioni l'idea di congelare il bilancio, e proclama insistentemente che anche un incremento del 5 per cento permetterebbe di contribuire solo in piccola parte agli obiettivi dell'Unione europea.
Dobbiamo evidentemente essere grati per questi piccoli doni del cielo.
Nascosta tra le pieghe dell'articolo 166 c'è la richiesta di abolire le compensazioni.
Tali compensazioni costituiscono il meccanismo grazie al quale il Regno Unito paga solo un contributo netto inaccettabile, anziché un contributo netto vergognoso.
Pretendere di estorcere al Regno Unito i suoi sudati guadagni è già abbastanza grave, ma il paragrafo 169 propone addirittura di concedere all'Unione europea il potere di imporre proprie tasse senza consenso o controllo da parte nostra; è semplicemente inaccettabile.
(PL) Signor Presidente, abbiamo raggiunto un consenso di grande importanza.
La relazione presentata è la naturale prosecuzione del lavoro svolto in precedenza, anche se propone le modifiche attese.
La stabilità è un tratto caratteristico delle politiche dell'Unione, e da tale considerazione deriva la proposta di mantenere il bilancio attuale per la politica di coesione e la politica agricola comune.
Garantire regole uniformi in fatto di sviluppo significa offrire un contributo decisivo al rafforzamento del mercato comune, che a sua volta giova a tutti gli Stati membri dell'Unione.
La politica agricola comune offre vantaggi a tutti i consumatori dell'UE.
È opportuno ricordare che i redditi degli agricoltori sono molto bassi, nonostante il sostegno che essi ricevono dal bilancio europeo.
I nuovi compiti accollati all'agricoltura in materia di ambiente, clima, benessere animale e poco realistici negoziati in sede di OMC comportano costi supplementari per gli agricoltori; chi pagherà?
Tra le modifiche che ci attendiamo ricordo l'incremento dei finanziamenti a favore dello sviluppo intelligente e sostenibile nonché un'attenzione più intensa per temi quali l'innovazione, la ricerca scientifica e l'istruzione.
(Il Presidente interrompe l'oratore)
(EL) Signor Presidente, signor Commissario, oggi il Parlamento invia un chiaro messaggio alla Commissione europea e ai Primi ministri dell'Unione europea, invocando, per il periodo che giungerà fino al 2020, un bilancio adeguato alle sue responsabilità e alle attese dell'opinione pubblica.
Per quanto riguarda la politica di coesione, il messaggio è chiaro.
Sì a una politica di coesione munita di finanziamenti adeguati per contribuire in misura decisiva allo sviluppo, alla crescita dell'occupazione e all'innovazione.
Sì a una politica di coesione indipendente.
Sì al coordinamento a tutti i livelli di elaborazione politica, dalla pianificazione strategica fino all'attuazione.
Sì all'istituzione di una categoria intermedia di sostegno per le regioni.
Sì a misure speciali per le isole e le regioni di montagna in Europa.
Vi sono comunque anche due no netti e importanti: no a qualsiasi frammentazione di questa politica in settori differenti e infine no all'imposizione di sanzioni connesse al Patto di stabilità e di crescita.
Con questo si conclude la procedura catch the eye; mi scuso con gli 11 o 12 colleghi che erano inseriti nell'elenco e non hanno potuto parlare, ma evidentemente non vi era tempo sufficiente per i loro interventi.
membro della Commissione. - Signor Presidente, ho già esaurito il mio tempo di parola e quindi mi limiterò a due brevi osservazioni.
In primo luogo, nell'attuale contesto di austerità internazionale il bilancio europeo, che non presenta deficit, non può essere ritenuto responsabile della cattiva gestione delle finanze nazionali.
Può tuttavia contribuire a produrre occupazione e crescita poiché si impernia sugli investimenti.
Da questo punto di vista differisce dai bilanci nazionali, che consistono soprattutto in trasferimenti sociali.
In secondo luogo, per quanto riguarda le promesse agli agricoltori europei una convergenza graduale è realistica; un tasso forfettario non è attualmente realizzabile, e a mio avviso la situazione non è destinata a mutare nei prossimi anni.
Infine, a nome della Commissione mi attendo che l'imminente voto rifletta l'ampio consenso che si è creato in seno alla vostra Assemblea, rendendo forte e influente la voce del Parlamento europeo.
Concluderemo il dibattito con un intervento dell'onorevole Garriga Polledo, nella sua qualità di relatore; mi congratulo vivamente con lui per l'ottimo lavoro che ha compiuto su questo tema.
Signor Presidente, in primo luogo ringrazio le delegazioni nazionali che - a quanto mi risulta - hanno resistito alle pressioni esercitate nei rispettivi Stati membri e si apprestano a votare per la presente relazione.
A mio avviso questo dibattito non riguarda l'entità del bilancio, ma piuttosto la supremazia del metodo comunitario; coloro che hanno concentrato il dibattito sul tentativo di ridurre il bilancio dell'Unione hanno commesso, penso, un errore: vogliono nuove priorità e un bilancio ridotto; dico loro che continuando su questa strada si ritroveranno con un bilancio ridotto e minori priorità.
Non comprendo assolutamente come possano sedere in quest'Aula e difendere un approccio intergovernativo.
Lasciate questo compito al Consiglio; voi dovete difendere l'Unione europea, con le sue politiche, priorità e responsabilità e un bilancio adeguato.
Non vogliamo un incremento del 5 per cento della spesa pubblica europea; cerchiamo invece di alleviare gli oneri di bilancio nazionali e di riunire determinati investimenti transnazionali nel bilancio dell'Unione europea, nel cui ambito è possibile utilizzarli con maggiore efficacia.
Ecco il valore aggiunto europeo che tutti i gruppi del Parlamento hanno accettato quest'anno in seno alla commissione sulle sfide politiche (SURE).
Si tratta certamente di una proposta di ampio respiro: una proposta ambiziosa che esige l'adozione di decisioni importanti negli Stati membri, cui chiediamo di raccogliere la sfida che la proposta stessa comporta.
Apprezzo il carattere costruttivo delle proposte e del dibattito, che a mio avviso è stato adeguatamente vivace e ha espresso fino in fondo il mosaico di punti di vista diversi in cui trova unità il Parlamento europeo.
Ritengo che alla fine di questo dibattito la nostra posizione in quanto Assemblea si sia notevolmente arricchita, così come ne ha tratto giovamento il nostro profilo politico.
La discussione è chiusa.
La votazione si svolgerà oggi alle 12.00.
(La seduta viene sospesa per alcuni minuti)
Dichiarazioni scritte (articolo 149 del Regolamento)
A causa dell'attuale crisi e delle drastiche limitazioni alla spesa pubblica, per gli Stati membri diventa sempre più difficile far registrare una crescita economica.
Sottolineo la necessità che l'Unione europea risponda alle sfide demografiche: il declino della proporzione di popolazione attiva, unito all'aumento del numero dei pensionati, metterà alla frusta i sistemi di protezione sociale.
Sono favorevole all'idea che tutti i finanziamenti forniti dall'Unione debbano contribuire a migliorare le condizioni generali dell'ambiente europeo.
Di conseguenza, occorre analizzare a ogni livello l'impatto positivo e negativo sul clima e sull'ambiente nonché l'utilizzo dei fondi dell'Unione.
Gli investimenti effettuati a livello comunitario possono consentire risparmi ben più considerevoli a livello nazionale, soprattutto nei settori in cui l'Unione europea fornisce indiscutibilmente un valore aggiunto maggiore rispetto ai bilanci nazionali.
Il protrarsi del dibattito sul prossimo periodo di programmazione dimostra la necessità di privilegiare un approccio di più ampio respiro a questo essenziale strumento economico delle politiche dell'Unione europea.
La crisi finanziaria globale e l'incalzante pressione competitiva esercitata a livello mondiale dalle tigri economiche - Cina e India - testimoniano della necessità di strutturare il quadro finanziario pluriennale (QFP) in armonia con i principali obiettivi della strategia 2020.
L'idea del relatore - fondere tutte le politiche relative alla strategia 2020 nell'unico ambito del QFP - appare davvero coraggiosa; giustamente, egli propone di istituire una revisione legalmente vincolante dei limiti, in singoli settori, a metà del periodo di programmazione.
È interessante pure l'idea di sincronizzare le scadenze del QFP con i cicli politici degli organismi dell'Unione, in modo da migliorare la rendicontabilità e il controllo democratico.
In linea di principio, la proposta del relatore di pensare a una riforma delle entrate dell'Unione europea è indubbiamente corretta; allo stesso modo, è senz'altro opportuno passare gradualmente a un sistema di risorse proprie dell'Unione che sostituisca l'attuale sistema di contributi degli Stati membri; quest'ultimo infatti porta a istituire paragoni tra Unione europea e Stati membri che inducono l'opinione pubblica a trarre conclusioni errate sul significato dell'appartenenza all'Unione: una conclusione completamente sbagliata alla luce dell'attuale stretto legame tra economia e politica.
La relazione dell'onorevole Garriga Polledo definisce le priorità politiche del Parlamento europeo per il quadro finanziario pluriennale che entrerà in vigore dopo il 2013, in termini sia legislativi che di bilancio.
Due punti in particolare hanno attirato la mia attenzione: in primo luogo, la coesione per la crescita e l'occupazione è una priorità politica.
Sostengo senza riserve l'istituzione di una categoria intermedia di regioni, in cui rientrerebbero tutte le regioni con un PIL pro capite compreso tra il 75 e il 90 per cento del PIL dell'Unione.
Tale provvedimento servirebbe a instaurare un equilibrio più corretto fra le regioni; è una proposta che traduce in pratica il principio della coesione territoriale sancito dall'articolo 174 del trattato sul funzionamento dell'Unione europea.
Per quanto riguarda le prospettive finanziarie, sono favorevole alla tassazione delle transazioni finanziarie allo scopo di accumulare risorse proprie per l'Unione europea.
Richiamo l'attenzione sulla proposta - contenuta nella relazione - di istituire una tassa sulle transazioni finanziarie.
Questa tassa risolverebbe due problemi in un colpo solo: come finanziare le richieste sempre più frequenti di varare nuove politiche dell'Unione, e come costringere il settore finanziario a contribuire alla soluzione della crisi economica scoppiata anche per causa sua.
Le entrate fiscali potrebbero ridurre i pagamenti che gli Stati membri dell'Unione europea attualmente versano al bilancio dell'Unione, e consentirebbero altresì di elaborare, senza difficoltà, politiche tese a salvaguardare il futuro economico d'Europa.
Avremmo in tal modo a disposizione le risorse per investire nella ricerca e nello sviluppo, nella lotta al cambiamento climatico e nella costruzione della solidarietà tra le regioni dell'Unione.
L'Europa deve porsi alla guida del mondo intero, imponendo questa tassa entro le proprie frontiere e perorandone l'introduzione nel resto del mondo.
Esorto la Commissione europea ad agire senza indugio, sulla scia di questa relazione, e a soddisfare le richieste di questo Parlamento democraticamente eletto per introdurre misure adeguate.
Prendiamo in esame l'attuale quadro finanziario pluriennale (QFP).
L'allargamento dell'Unione europea a 12 nuovi paesi, il cui livello di sviluppo è generalmente inferiore a quello dei 15 vecchi Stati membri, ha innegabilmente proposto nuove sfide ed esigenze per quanto riguarda la realizzazione del principio della coesione economica e sociale.
Abbiamo assistito a un taglio relativo dei Fondi strutturali, passati dallo 0,42 allo 0,37 per cento del reddito nazionale lordo (RNL) dell'Unione europea; in altre parole, questi Fondi hanno subito una diminuzione relativa proprio nel momento in cui sarebbero più necessari.
I risultati sono evidenti: anziché la convergenza promessa, abbiamo una palese divergenza inasprita dagli effetti della crisi economica e sociale, nonché dal funzionamento e dallo sviluppo di strumenti come il mercato unico, che operano a beneficio di alcuni e a evidente danno di altri.
Ecco il QFP che ora funge da parametro per il dibattito sulle prospettive finanziarie 2013-2020 e che si propone sostanzialmente di mantenere.
L'incremento del 5 per cento non porterà il bilancio dell'Unione europea sensibilmente al di sopra dell'un per cento del RNL dell'Unione.
Ancora una volta, tale tendenza mette a repentaglio lo sbandierato principio della coesione.
La situazione è aggravata dal fatto che le risorse disponibili sono indirizzate verso altri obiettivi - inclusi peraltro nei trattati: per esempio il militarismo e gli interventi all'estero - che sviliscono ulteriormente questo principio.
Benché all'epoca della crisi economica sussistessero motivi concreti per congelare le spese dell'Unione europea, non possiamo riesumare gli argomenti di due anni fa per analizzare oggi il quadro finanziario pluriennale.
Dobbiamo piuttosto interrogarci sui principi che regoleranno il funzionamento dell'Unione nei prossimi sette anni: dev'essere un'Unione basata sulla solidarietà, che adempie i suoi obblighi e costruisce un'economia innovativa e una politica estera comune conformemente al trattato di Lisbona?
Oppure deve trattarsi di un'Unione che aveva effettivamente incluso nel trattato obiettivi ambiziosi ma - come tutti ormai sanno - l'aveva fatto soltanto per gioco?
Sono una fiera sostenitrice della prima alternativa, e mi unisco al relatore nel sostenere la necessità di incrementare i finanziamenti, nel prossimo quadro finanziario pluriennale, nella misura del 5 per cento rispetto ai livelli del 2013.
Tale modifica ci avvicinerebbe agli ambiziosi traguardi indicati nel trattato, e un incremento della spesa pari al 5 per cento sarebbe in realtà minimo, visto che attualmente l'inflazione si colloca al 3,2 per cento.
Inoltre, tale irrisorio aumento del bilancio dell'Unione europea andrebbe a vantaggio delle regioni più povere, che traggono i benefici maggiori dall'assistenza dell'Unione erogata appunto per superare le disuguaglianze di sviluppo.
Mi auguro che la prossima Presidenza - che sarà assunta dalla Polonia - privilegi la conciliazione tra le posizioni dei contribuenti netti, come Germania, Francia e Regno Unito, e la posizione del Parlamento, espressa nell'ambiziosa relazione dell'onorevole Garriga Polledo.
In passato, i deputati al Parlamento europeo potevano influire solo limitatamente sui negoziati concernenti il quadro finanziario pluriennale (QFP) dell'Unione.
Il mutamento fondamentale introdotto dal trattato di Lisbona riguarda appunto la programmazione a lungo termine del bilancio, che dev'essere elaborato di nuovo dal Consiglio dopo l'approvazione del Parlamento europeo.
Ecco la ragione per cui è stata istituita la commissione speciale sulle sfide politiche e le risorse di bilancio per un'Unione europea sostenibile dopo il 2013 (SURE), che nella sua relazione definisce le priorità politiche del Parlamento europeo prima dell'inizio dei negoziati sul prossimo QFP per il periodo successivo al 2013.
La relazione dell'onorevole Garriga Polledo dimostra chiaramente che, se l'Unione vuole ancora veramente raggiungere gli ambiziosi obiettivi della strategia Europa 2020, è necessario garantire finanziamenti adeguati alle politiche dell'Unione stessa.
Senza nuove risorse adeguate dopo il 2013, l'Unione non sarà in grado di rispettare né le priorità politiche attuali, né i nuovi compiti e obiettivi previsti dalla strategia Europa 2020.
Alla luce dell'inadeguatezza delle tradizionali risorse proprie dell'Unione, in seno alla commissione SURE è stata avviata una discussione specialistica sul tema delle nuove risorse proprie per il bilancio dell'Unione europea.
Il prossimo quadro finanziario ci offre un'ottima occasione per dimostrare ai cittadini europei che l'Unione è capace di pensare e agire per soddisfare i loro interessi di lungo periodo, e di garantire concretamente la coesione interna e una crescita sicura.
Concordo perciò senza riserve con l'affermazione formulata in via prioritaria dal relatore: gli importi destinati alla politica agricola comune e alla politica di coesione nel prossimo periodo non dovranno essere inferiori a quelli del quadro attuale.
Il progetto di riforma, sostenuto da otto commissioni parlamentari, prende l'avvio da sfide cui anche il nuovo quadro finanziario pluriennale deve rispondere.
La crisi odierna è l'ultimo segnale che avverte l'Europa della necessità di reagire alla trasformazione dell'ordine mondiale.
Come tutte le trasformazioni, anche il nuovo ordine che sta emergendo vedrà alla fine vincitori e vinti: l'Europa non deve essere tra i vinti.
Ai suoi tempi, Jean Monnet fece notare che "L'Europa non è mai esistita; dobbiamo veramente crearla”.
Il padre fondatore dell'integrazione europea non considerava tale compito un atto unico, bensì un lavoro costante.
Di conseguenza dobbiamo valutare le condizioni prevedibili e le circostanze specifiche e definire la strada da seguire affinché l'Europa esista e non venga travolta dalla sconfitta.
L'anno scorso la Commissione europea ha presentato la strategia Europa 2020, il cui obiettivo è la ripresa dalla crisi e la preparazione dell'economia europea al prossimo decennio.
Ecco i tre settori chiave che incoraggiano la crescita economica: conoscenza, innovazione, istruzione; ossia "crescita intelligente” che pone al centro la società digitale, sviluppo sostenibile che promuove un uso più efficiente dell'energia e stimola la competitività, e crescita inclusiva che incrementa la partecipazione al mercato del lavoro.
Il nuovo quadro finanziario pluriennale dell'Unione europea va definito a livello comunitario, mentre i programmi nazionali di sviluppo devono integrarsi reciprocamente per garantire un'attuazione ottimale della strategia Europa 2020 con la creazione delle necessarie sinergie.
In un periodo di difficoltà economiche, i cittadini si attendono più che mai dall'Unione europea risultati concreti.
Ci occorre una legislazione migliore e più semplice che serva gli interessi degli europei; le normative vanno sfrondate.
Non c'è motivo di varare provvedimenti legislativi a livello europeo, a meno che non siano realmente necessari.
Il prossimo bilancio dell'Unione europea deve corrispondere con più pronta efficacia ai problemi quotidiani dei cittadini; il bilancio deve promuovere la crescita e l'occupazione, ma soprattutto deve creare un valore aggiunto europeo.
Alla fine del mese in corso, la Commissione dovrà pubblicare le proprie proposte per il bilancio dell'Unione europea dopo il 2014.
La crisi economica impone agli Stati membri dell'Unione decisioni difficili in merito ai rispettivi bilanci; in tempo di crisi, non è opportuno incrementare neppure il bilancio dell'Unione; al contrario, anch'esso dovrebbe subire dei tagli.
Spero che alla fine riusciremo a sbarazzarci di molte delle sciocche usanze caratteristiche dell'Unione europea.
L'andirivieni mensile del Parlamento europeo tra Bruxelles e Strasburgo costa ai contribuenti europei 200 milioni di euro all'anno: è denaro che si può usare meglio.
I vari sconti concessi a Regno Unito, Svezia, Austria, Paesi Bassi e Germania andrebbero completamente aboliti.
Quest'anno il solo Regno Unito riceverà una compensazione di circa tre miliardi di euro a causa di uno sconto sui contributi negoziato nel 1984.
È ormai tempo di riformare l'Unione europea e il suo bilancio.
È necessario utilizzare in modo più efficace il denaro dei contribuenti europei e offrire un valore aggiunto europeo agli Stati membri.
Un'espansione degli apparati amministrativi, della burocrazia e di una superflua legislazione europea non va sicuramente in questo senso.
Il nuovo quadro finanziario pluriennale è estremamente significativo poiché da esso dipenderà, in larga misura, il futuro dell'Unione europea.
Il dibattito sulla prospettiva finanziaria non è certo agevole in quanto parecchi Stati membri sentono gli effetti della crisi economica.
La riluttanza a incrementare il bilancio dell'Unione è comprensibile; nondimeno, gli scettici della finanza dovrebbero comprendere l'entità dei vantaggi che il mercato unico eroga alle economie dei singoli Stati membri.
L'integrazione europea esercita sull'economia un'influenza positiva e stimolante; inoltre, il Parlamento europeo desidera strutturare il nuovo quadro finanziario in modo da migliorare la competitività e promuovere l'integrazione sociale.
Il bilancio dell'Unione europea finanzia misure assolutamente vitali per i cittadini di tutti gli Stati membri.
Non è una constatazione astratta: la politica di coesione e la politica agricola comune incidono sulla vita quotidiana di milioni di cittadini.
Senza dubbio, nessun altro organismo potrebbe assolvere alcuni dei compiti svolti dall'Unione europea: migliorare la coesione sociale, economica e infrastrutturale o garantire la parità di opportunità nel settore agricolo sono obiettivi che meritano il nostro sostegno, e per i quali vale la pena di spendere denaro europeo.
L'Unione non può attuare un maggior numero di misure in un maggior numero di Stati membri con un bilancio inferiore: è un compito irrealizzabile, e quindi ci occorre un bilancio più cospicuo e più ambizioso.
Come nota il relatore, l'assistenza dell'Unione europea è essenziale per mettere gli Stati membri in condizione di rispettare le crisi future.
La strategia Europa 2020 indica i settori verso i quali è più opportuno indirizzare tale assistenza, delineando le priorità e la visione di un'Europa forte, stabile e moderna: un'Europa che abbia tratto l'insegnamento dai recenti problemi economici e sia in grado di offrire ai propri cittadini occupazione, sicurezza energetica e un'alimentazione sana.
I piani di bilancio devono tener conto dei più importanti obiettivi di sviluppo sostenibile, dimostrarsi flessibili e concentrarsi su misure concrete.
È superfluo aggiungere che i finanziamenti vanno erogati in maniera trasparente e per progetti validi.
L'adesione e la comprensione dell'opinione pubblica sono ormai parte integrante della politica dell'Unione europea e formano la base del funzionamento dell'Unione stessa.
Per realizzare gli obiettivi della strategia 2020 occorre un approccio europeo; contemporaneamente, occorre comprendere che non si può avere più Europa con meno denaro.
Congelare le risorse fornite dagli Stati membri non è un'opzione sostenibile: una volta che gli Stati membri abbiano sottoscritto sul piano politico impegni strategici paneuropei di lungo periodo, non è possibile rifiutarsi di finanziare tali impegni.
Un tale atteggiamento servirà solo a incrinare la credibilità dell'Unione europea agli occhi di milioni di cittadini.
In pratica occorre coordinare meglio i programmi, concentrandosi sulla loro complementarità.
Non è realistico pensare di finanziare le nuove priorità - ricerca e sviluppo, innovazione, reti energetiche e di trasporto - mantenendo i livelli di risorse attuali.
Sul piano interno, la sfida che attende l'Unione europea è quella di far incontrare i 15 vecchi Stati membri e i 12 nuovi, alla conclusione del prossimo quadro finanziario.
Occorre dedicare un esame approfondito sia alla prosecuzione dei vecchi programmi che all'elaborazione di quelli nuovi.
L'impegno nei confronti dei principi di uguaglianza e solidarietà - fondamentali per l'Unione europea - deve porre fine all'esistenza di standard differenti, nonché ai pregiudizi che affliggono il processo decisionale.
L'Unione europea può giungere al successo solo se tutti i suoi membri vengono trattati secondo gli stessi standard.
Un'autentica prospettiva economica deve avere un respiro anche più ampio di sette anni; sono comunque favorevole a meccanismi flessibili per i necessari adattamenti.
Le regioni più povere dell'Unione europea conoscono oggi uno sviluppo rapido, anche grazie ai finanziamenti europei.
Si sono costruite o riparate molte scuole, e si sono installate molte connessioni Internet; ma molte necessità si devono ancora soddisfare, poiché il divario tra queste regioni e quelle più sviluppate resta profondo.
Quando abbiamo aderito all'Unione europea, si temeva che la Polonia e i nuovi Stati membri non utilizzassero adeguatamente le opportunità offerte dall'adesione e che i fondi europei venissero spesi in maniera avventata.
Si temevano anche possibili episodi di corruzione, perché l'occasione (oppure un mucchio di denaro) fa l'uomo ladro.
Le analisi hanno però dimostrato che in Polonia i fondi europei sono stati spesi in maniera saggia e corretta, senza legami con prassi disoneste.
Quindi, pensando al divario che cerchiamo di colmare e, allo stesso tempo, ai futuri obiettivi dell'Unione europea, dobbiamo evitare di ridurre il bilancio dell'Unione o di tagliare i fondi per attuare la politica di coesione.
Anche se il Parlamento europeo - come mi auguro - approverà un incremento del bilancio europeo, ora è importante convincere i singoli Stati membri che vale la pena di sostenere la posizione politica del Parlamento.
Mi congratulo vivamente con l'onorevole Garriga Polledo per la sua esaustiva relazione e per il notevolissimo lavoro che ha dedicato alla stesura degli emendamenti di compromesso.
Sono d'accordo con il relatore: la politica di coesione, che ha dimostrato la propria efficacia, deve ottenere nel nuovo quadro finanziario pluriennale un posto corrispondente alla sua importanza.
Dobbiamo però batterci per coordinare meglio e rendere più complementari i singoli fondi, oltre che per semplificare le procedure.
Le modifiche dei sistemi di monitoraggio e gestione dei fondi, miranti a renderne più efficace l'intervento, devono basarsi su una meticolosa analisi del loro funzionamento attuale.
Sostengo pure la tesi che i fondi non utilizzati debbano rimanere nel bilancio destinato alla coesione, e non tornare agli Stati membri; ritengo infine necessaria un'approfondita analisi delle possibili conseguenze di un'inclusione del Fondo europeo di sviluppo nel bilancio dell'Unione europea, soprattutto alla luce degli obblighi dell'Unione verso i paesi terzi.
L'Europa sta attraversando una crisi.
Il deficit fiscale delle regioni autonome oltrepassa il 20 per cento del bilancio, rispetto al periodo precedente alla crisi: una percentuale intollerabile.
Il deficit delle entrate comunali è pressoché identico: questi organismi non riescono ad assolvere i propri compiti fondamentali, licenziano dipendenti e si indebitano.
In tale situazione, non deve sorprenderci che essi stentino a capire perché mai il Parlamento europeo chieda maggiori risorse.
Tuttavia, se gli Stati membri coordinassero politiche e finanziamenti nelle aree prioritarie, otterrebbero risultati migliori e risparmierebbero somme più ingenti dell'importo di cui vogliamo incrementare il bilancio comune dell'Unione europea: quindi, non vi sono alternative migliori, rispetto all'ipotesi di cui discutiamo oggi.
Dobbiamo discuterla e sviscerarla più a fondo, non solo in sede di Parlamento europeo ma anche con i ministri del Consiglio, i deputati dei parlamenti nazionali e nell'ambito delle regioni, affinché tutti comprendano che una soluzione comune non produrrà solo i risultati migliori per i nostri cittadini, ma anche un risparmio per i bilanci nazionali.
Dopo il fiasco del pacchetto di salvataggio dell'euro, i contribuenti netti si trovano non solo a finanziare il bilancio dell'Unione europea tramite il colossale meccanismo di ridistribuzione, ma addirittura a finanziarlo due o tre volte.
In futuro in questi meccanismi di salvataggio bisognerà versare vero denaro contante e non semplici garanzie.
Il sistema infatti dovrà essere finanziato dai contribuenti netti - in altre parole dai laboriosi cittadini tedeschi, francesi, italiani, olandesi e austriaci - tramite i bilanci nazionali: in questi paesi i primi dolorosi tagli si fanno già sentire.
La popolazione dei paesi economicamente più forti dell'Unione è infuriata - non meno infuriata dei dimostranti di Atene - dalla prospettiva di dover stringere la cinghia a favore degli Stati PIIG.
In una situazione così difficile chiedere un incremento del bilancio è inopportuno e scandaloso.
Non ci serve un bilancio comunitario gonfiato, forse dieci volte maggiore del necessario; non ci serve un bilancio, finanziato dai contribuenti dell'Unione, privo di qualsiasi consapevolezza della necessità di risparmiare; non ci serve un'ulteriore espansione di quella burocrazia di Bruxelles che toglie anche la camicia ai contribuenti netti.
Dobbiamo invece perseguire con coerenza qualsiasi opportunità di fare economie.
I sussidi all'agricoltura - cioè la posta di bilancio più vasta e controversa - vanno rinazionalizzati.
Questa soluzione consentirebbe di alleggerire la pressione sul bilancio dell'Unione europea e consentirebbe agli Stati membri di rispondere meglio al carattere specifico del loro settore agricolo.
Se l'enorme importo di denaro che viene pagato in imposte raggiungesse veramente le piccole e medie imprese agricole anziché i latifondisti, le imprese agricole a carattere industriale, le grandi imprese, i monarchi e i golf club, allora forse diverrebbe possibile arrestare il declino dell'agricoltura.
L'adozione della relazione presentata dall'onorevole Garriga Polledo segna un momento importante per la nostra Assemblea: essa infatti definisce con chiarezza e pragmatico realismo le ambizioni di bilancio del Parlamento europeo per il periodo successivo al 2013.
Comincio dalla politica di coesione, che è la chiave dello sviluppo regionale: stimo necessario mantenere il bilancio della politica di coesione e istituire un equo modello di aiuti per tutte le regioni con reddito intermedio, così da rendere equi e trasparenti tutti i futuri investimenti dell'Unione europea nelle regioni.
L'incremento di bilancio del 5 per cento è ragionevole; non si tratta - come affermano gli euroscettici - di un esempio di sperpero europeo, bensì della coraggiosa ammissione che, se non ci dotiamo dei mezzi per costruire insieme l'Europa, rimarremo isolati e impotenti.
Di conseguenza, per poter finanziare le azioni derivanti dalle nuove competenze attribuite all'Unione europea dal trattato di Lisbona, mi associo alla richiesta di esaminare la questione delle risorse proprie e di nuove forme di entrate comunitarie, allo scopo di alleviare la pressione sui bilanci nazionali e togliere di mezzo il concetto - economicamente scorretto e politicamente malsano - di "giusto ritorno”.
Il Parlamento europeo presenta per la prima volta alla Commissione europea e al Consiglio la propria visione di quelle che dovranno essere le priorità dell'Unione europea per il periodo 2014-2020.
Tocca ora alla Commissione europea tener conto - nella proposta legislativa che presenterà -del parere del Parlamento europeo.
Sottolineo in particolare che lo sviluppo di un settore agricolo competitivo e la coesione economica e sociale devono rimanere priorità nel periodo che ci attende.
I colleghi hanno già rivolto la giusta attenzione agli sforzi di ricerca dell'Unione.
La visione complessiva del Parlamento europeo è saldamente radicata nella strategia Europa 2020.
Nel definire il quadro del prossimo bilancio, dobbiamo per prima cosa chiederci se vogliamo più o meno Europa: mi sembra che il Parlamento abbia già preso posizione su questo problema.
Abbiamo già dichiarato di aver bisogno di più Europa, nel momento in cui abbiamo accettato gli ambiziosi obiettivi della strategia Europa 2020.
Ora dobbiamo affermare in maniera convinta e decisa che questi obiettivi si possono raggiungere solo stanziando risorse sufficienti.
In un periodo in cui molti Stati membri sono afflitti dal "dilemma mediterraneo”, per cui un paese ha bisogno di espansione fiscale per stimolare la crescita, ma non può agire in questo senso perché l'indebitamento rende inevitabili perenni misure di austerità, non possiamo rispondere riducendo o approvando l'attuale bilancio dell'Unione europea, che mira essenzialmente allo sviluppo.
Non possiamo, perché ciò significherebbe togliere alle regioni arretrate l'unica occasione di rimettere la propria economia sul cammino della crescita.
La creazione di "regioni intermedie” proposta nella relazione significa che alcune aree, relativamente ricche, degli Stati membri più poveri riceveranno ancora sostegno e saranno così in grado di prepararsi gradualmente al momento in cui perderanno del tutto questi finanziamenti supplementari.
La possibilità di creare un gruppo di regioni siffatto costituisce indubbiamente uno sviluppo graditissimo per i principali beneficiari della politica di coesione, che devono elaborare piani di lungo periodo.
Adottando oggi tale proposta il Parlamento offrirebbe un contributo importantissimo al dibattito sulla configurazione futura della politica di coesione.
La relazione Galliga Polledo dedica grande attenzione al programma Europa 2020.
Ritengo che la destinazione di cospicui finanziamenti agli obiettivi di questo programma possa causare una diminuzione dei finanziamenti per programmi importanti in termini di sviluppo e coesione dell'Europa, come il fondo di coesione.
I risultati dimostrano che questo fondo è stato finora lo strumento più efficace per realizzare gli obiettivi indicati dal trattato sull'Unione europea e dal trattato di Lisbona; di conseguenza, è importante incrementare i finanziamenti a esso destinati.
La crisi economica ha duramente colpito molti paesi europei, per i quali il fondo di coesione rappresenta ora una forza motrice che rende possibile combattere attivamente la disoccupazione e mobilitare le regioni.
D'altro canto è importante che l'Unione europea sostenga finanziariamente i progetti energetici e l'innovazione: questi due settori d'investimento sono essenziali per la rapida crescita dell'Unione europea.
Attualmente, due terzi delle risorse energetiche vengono importati da paesi esterni all'Unione europea, in particolare la Russia.
Ciò comporta un notevole flusso di capitali diretto oltre i nostri confini; occorre quindi destinare fondi più cospicui al sostegno degli investimenti infrastrutturali che consentono di diversificare l'approvvigionamento con una conseguente diminuzione dei prezzi, come per esempio il gasdotto Nabucco, che dal punto di vista della diversificazione è il progetto più importante.
La relazione non contiene neppure orientamenti chiari sul sostegno alle esplorazioni per la ricerca di olio di scisto nel prossimo futuro.
L'Unione europea non deve dimenticare che un sagace investimento fatto oggi in fonti di energia produrrà domani un risparmio di capitali.
(DE) Signor Presidente, volevo unicamente segnalare che il microfono del mio seggio, il numero 759, non funziona.
Avevo già chiesto ieri di ripararlo; chiedo ora l'intervento di un tecnico.
Grazie.
Onorevoli colleghi, come sapete, a causa delle esercitazioni antincendio ieri le votazioni e le dichiarazioni di voto sono state sospese; le riprenderemo quindi oggi nell'ambito del voto.
Sono state mescolate, nell'ordine che vedete sulle liste di voto.
Dichiarazioni scritte decadute: vedasi processo verbale
14.
Attuazione della procedura per i disavanzi eccessivi (
Presentazione di documenti: vedasi processo verbale
3.
Situazione in Siria (
Firma di atti adottati in conformità della procedura legislativa ordinaria: vedasi processo verbale
Seguito dato alle posizioni e risoluzioni del Parlamento: vedasi processo verbale
Ordine del giorno della prossima seduta: vedasi processo verbale
8.
Sorveglianza delle posizioni di bilancio nonché sorveglianza e coordinamento delle politiche economiche (
Interrogazioni orali e dichiarazioni scritte (presentazione): vedasi processo verbale
5.
Metodi alternativi di soluzione delle controversie in materia civile, commerciale e familiare (
La situazione in Egitto e in Siria, in particolare per quanto riguarda le comunità cristiane (proposte di risoluzione presentate): vedasi processo verbale
Presentazione di documenti: vedasi processo verbale
9.
Il cambiamento demografico e le sue ripercussioni sulla politica di coesione (
Correzioni e intenzioni di voto: vedasi processo verbale
(Posiedzenie zostało otwarte o godz.
15.00)
